lähdeaineistotunnus%käsite%määritelmä%selite%lähteet%luokka%lisätiedot%tieteellinen nimi
1%A-infinitiivi%%%%Kielioppi, Lauseoppi%VISK2004: A-infinitiivi on nimitys infiniittiselle verbinmuodolle, jonka tunnuksena on verbin tyypistä riippuen -''a'' ~ ''-ä'', esim. ''kerto'''a''''', ''kysy'''ä''''', ''vastat'''a''''', tai konsonantti ja ''-a'' ~ ''-ä'': ''nous'''ta''''', ''syö'''dä''''', ''opiskel'''la''''', ''men'''nä''''', ''pur'''ra''''' (» § 120). A-infinitiivin perusmuotoa käytetään verbeistä esim. hakumuotona sanakirjoissa. Sen muodostama lauseke toimii mm. subjektina ja objektina (''Oli hyvä ajatus lähteä kotiin, Haluan lähteä kotiin'') sekä substantiivin tai adjektiivin määritteenä (''halu lähteä'', ''helppo käyttää''); monissa tapauksissa A-infinitiivi on verbiketjun osa (''täytyy lähteä'', ''voit mennä'') (» § 493). Perusmuodon lisäksi A-infinitiivillä on possessiivisuffiksillinen translatiivimuoto, esim. ''ehtiäkseen'', ''tehdäkseni'', joka esiintyy tarkoitusta ilmaisevassa finaalirakenteessa ja metatekstuaalisissa ilmauksissa kuten ''niin sanoakseni'', ''luullakseni'' (» § 513). Perinteinen nimitys fennistiikassa on I infinitiivi. Kirjallisuudessa on käytössä myös nimitys TA-infinitiivi.%
2%abessiivi%%%%Kielioppi, Muoto-oppi%VISK2004: Abessiivi on vajaakäyttöinen sija, jota käytetään nomineissa ja MA-infinitiivissä ilmaisemassa jonkin puuttumista tai toteutumattomuutta. Pääte on ''-tta'' ~ ''-ttä'': ''Hän jäi voito'''tta''''', ''Hän yritti olla lannistuma'''tta'''''. (» § 1262.)%
3%ablatiivi%%%%Kielioppi, Muoto-oppi%VISK2004: Ablatiivi on konkreettisessa merkityksessään erosijamerkityksinen ulkopaikallissija, jonka pääte on -''lta'' ~ -''ltä'': ''minu'''lta''''', ''pöydä'''ltä''''', ''piha'''lta''''', ''Rovanieme'''ltä'''''; ''näyttää hyvä'''ltä''''' (» § 1255).%
4%absoluuttinen adjektiivi%%%%Semantiikka%VISK2004: Absoluuttista ominaisuutta ilmaiseva adjektiivi kuten ''silkkinen'' tai ''kansantaloudellinen'' on merkitykseltään riippumaton määrittämänsä substantiivin tarkoitteesta; se kuvaa ominaisuuksia, joita entiteetillä joko on tai ei ole. Absoluuttinen adjektiivi ilmaisee mm. materiaalia (''puinen''), ajallista tai paikallista alkuperää (''kivikautinen, savolainen''), määräikää tai -kestoa (''3-vuotias, 30-vuotinen'') tai johonkin liittyvyyttä tai kuuluvuutta (''musiikillinen, sosioekonominen, viittomakielinen''). Absoluuttinen adjektiivi ei yleensä saa intensiteettimääritteitä eikä komparoidu kuin kuvallisesti käytettynä: ''?erittäin puinen, ?puisempi''. (» § 606.) Vrt. suhteellinen adjektiivi.%
5%abstrakti paikallissija%%%%Kielioppi, Muoto-oppi%VISK2004: Abstrakti paikallissija on perinteinen yhteisnimitys essiiville ja translatiiville, jotka ilmaisevat lähinnä tilaa (''on sairaana'') ja tilanmuutosta (''tuli sairaaksi''). Konkreettisen paikan ilmauksissa ne esiintyvät vain adverbikiteymissä, esim. ''kotona, reunempana, rannemmaksi''. (» § 1235.)%
6%additiivinen%%%%Kielioppi, Lauseoppi%VISK2004: Merkitykseltään additiivinen (kopulatiivinen, listaava) on sellainen lauseiden, lausekkeiden, sanojen tai sananosien välinen suhde, jossa ilmaistaan, että toisiinsa kytketyillä elementeillä on esitysyhteydessään jotain yhteistä ja että ne pitävät yhtä lailla paikkansa. Suhteen merkitsiminä toimivat mm. konjunktiot ''ja, sekä, - kä, sekä – että'' ja konnektiivit ''lisäksi, -kin, paitsi – myös, jopa, kanssa, saati, (jonkin) ohella''. (» § 1092–.)%
7%adessiivi%%%%Kielioppi, Muoto-oppi%VISK2004: Adessiivi on konkreettisessa merkityksessään olosijamerkityksinen ulkopaikallissija, jonka pääte on ''-lla'' ~ ''-llä'': ''minu'''lla''', pöydä'''llä''', Rovanieme'''llä'''''; ''kesä'''llä''''' (» § 1252).%
8%adjektiivi%%%%Kielioppi, Sanaluokat%VISK2004: Adjektiivi on sanaluokkanimitys luvussa ja sijamuodossa taipuville nomineille. Ne luonnehtivat olioita, asioita, asiaintiloja tai tilanteita ilmaisemalla niiden todellisia tai kuviteltuja ominaisuuksia. Tyypilliset adjektiivit ovat suhteellisia: niillä on vertailu- eli komparaatiomuodot (''pieni : pienempi : pienin'') ja ne saavat intensiteettimääritteitä ('''''oikein''' mukava, '''hyvin''' kaunis'') (» § 603–). Possessiivisuffiksi voi liittyä lähinnä suhteutusadjektiiveihin kuten ''kaltainen'', ''kokoinen''. Adjektiivi muodostaa adjektiivilausekkeen.%
9%adjektiivilauseke%%%%Kielioppi, Lauseoppi%VISK2004: Adjektiivilausekkeen edussanana on adjektiivi (lauseke). Siinä adjektiivia voi edeltää esim. intensiteettimäärite ('''''hyvin''' lyhyellä'') ja seurata esim. adverbiaali (''perso '''makealle''''') tai infinitiivilauseke (''mukavia '''katsella'''''). Adjektiivilauseke toimii lauseessa substantiivin kongruoivana määritteenä ('''''hyvin lyhyellä''' lomalla''), predikatiivina (''Päivä oli '''oikein mukava''', Hän on '''perso makealle''''') tai predikatiiviadverbiaalina (''Luulin tätä '''vielä pahemmaksi'''''). (» § 603–.)%
10%adpositio%%%%Kielioppi, Lauseoppi%VISK2004: Adpositio on yhteinen sanaluokkanimitys postpositioille ja prepositioille. Adpositiot ovat taipumattomia tai vajaasti taipuvia sanoja, jotka ilmaisevat olion tai asian suhdetta johonkin toiseen olioon tai asiaan ja joilla on määräsijainen täydennys, esim. ''Vierailin '''ystävän''' luona'' (postpositiolla genetiivisijainen täydennys), ''Hän saapui ennen '''keskiyötä''''' (prepositiolla partitiivisijainen täydennys). Nimitys adpositio ei ota kantaa siihen, onko täydennys edussanan edessä vai jäljessä, ja eräillä adpositioilla onkin molemmat mahdollisuudet: ennen ensi maanantaita, sitä ennen. Adpositio täydennyksineen muodostaa pre- tai postpositiolausekkeen (PP:n) eli adpositiolausekkeen. Monet adpositioina käytettävät sanat esiintyvät myös adverbeina (''lähellä, keskelle''), substantiiveina (''jäljessä, rinnalla'') ja verbin infiniittimuotona (''johtuen, huolimatta''). (» § 687–.)%
11%adpositiolauseke%%%%Kielioppi, Lauseoppi%VISK2004: Adpositiolausekkeen edussanana on adpositio eli post- tai prepositio, esim. ''talon takana'', ''ennen ensi joulua'' (lauseke). Pre- tai postposition lisäksi lausekkeeseen kuuluu sen täydennys, usein jokin määritekin, esim. ''vähän ennen joulua''. Lauseke toimii lauseessa paikallissijaisten lausekkeiden tavoin adverbiaalina. (» § 687–.)%
12%adverbi%%%%Kielioppi, Lauseoppi%VISK2004: Adverbi on sanaluokkanimitys taipumattomille tai vajaasti taipuville sanoille, jotka ilmaisevat lauseessa esitetyn tilanteen erilaisia puitteita ja suhteita kuten aikaa (''eilen, myöhemmin, kauan, usein, kahdesti''), paikkaa (''lähellä, kauas, eteenpäin''), tilaa (''hämillään, puuduksissa''), tapaa (''nopeasti, hyvin'') tai määrää (''vähän, liikaa, täynnä''). Adverbi muodostaa lauseessa adverbilausekkeen. (» § 646–.)%
13%adverbiaali%%%%Kielioppi, Lauseoppi%VISK2004: Adverbiaali on yleisnimitys sellaisten lausekkeiden lauseenjäsentehtävälle, jotka ovat muussa muodossa kuin kieliopillisessa sijassa, esim. ''Matkustan '''pohjoiseen''', '''Illalla''' lueskelin '''kotona''', Tämä tapahtui '''ennen syntymääni''', Hän hiihtää '''nopeasti'''''. Myös lause esiintyy adverbiaalina: ''Jään kotiin, '''jos sataa'''''. Käytännössä adverbiaalilla tarkoitetaan muita lauseenjäseniä kuin subjektia, objektia tai predikatiivia; tosin kieliopillisissa sijoissa esiintyvä osma sisältää sekä adverbiaalin että objektin piirteitä, esim. ''Juoksin '''tunnin'''''. Edellä kuvatun lainen adverbiaali on verbin määrite tai täydennys (adverbiaalitäydennys) tai koko lauseen määrite. Lisäksi adverbiaaliksi sanotaan vastaavan muotoisia substantiivin, adjektiivin ja adverbin määritteitä tai täydennyksiä, esim. ''tupakointi '''parvekkeella''', perso '''makealle''', kallellaan '''itään päin'''''. Adverbiaalit ilmaisevat esim. ajankohtaa, kestoa, toistuvuutta, paikkaa, tilaa, tapaa, välinettä, keinoa, syytä tai ehtoa. Löyhimmin lauseeseen liittyvät kommenttiadverbiaalit ja konnektiivit sijoittavat lauseen teksti- ja tilanneyhteyteen ja ilmentävät puhujan käsityksiä esitetystä asiaintilasta, esim. '''''Onneksi''' työ '''ehkä''' valmistuu''. (» § 959–.)%
14%adverbiaalikonjunktio%%%%Kielioppi, Lauseoppi%VISK2004: Adverbiaalikonjunktio on adverbiaalilausetta aloittava konjunktio, jollaisia ovat ''koska, kun, jos, joskin, jos kohta, vaikka, jotta, että'' merkityksessä ’jotta’ (» § 818). Sanat ''kun'' ja ''jos'' esiintyvät lauseessa myös ensimmäisen jäsenen jäljessä (''Tästä kun nyt ei näytä tulevan mitään, Minä jos saisin päättää, niin''...) (» § 1119).%
15%adverbiaalilause%%%%Kielioppi, Lauseoppi%VISK2004: Adverbiaalilause on adverbiaalikonjunktion sisältävä adverbiaalina toimiva lause, esim. ''Lapsi säikähti, '''kun hän näki joulupukin'''; '''Vaikka sataisi kaatamalla''', lähden joka tapauksessa lenkille'' (» § 1111–).%
16%adverbiaalimäärite%%%%Kielioppi, Lauseoppi%VISK2004: Adverbiaalimäärite on määritteenä toimiva adverbiaali. Se voi määrittää lausetta ('''''Aamulla''' kävin suihkussa''), verbiä (''juosta '''henkensä edestä'''''), adjektiivia ('''''ihanasti''' ujo''), adverbia ('''''selvästi''' kallellaan'') sekä substantiivia (''konsertti '''eilen''', '''nopeasti''' juokseminen'') (» § 962–963). Määritteenä toimiminen on adverbiaalin tyypillinen tehtävä, mutta adverbiaali voi olla myös adverbiaalitäydennys.%
17%adverbiaalitäydennys%%%%Kielioppi, Lauseoppi%VISK2004: Adverbiaalitäydennys on muussa muodossa kuin kieliopillisessa sijassa oleva verbin täydennys (''ihastua '''johonkin''', pitää '''jostakin''''') tai vastaavanlainen adjektiivin (''perso '''makealle'''''), adverbin (''kallellaan '''itään''''') tai substantiivin adverbiaalinen täydennys ('''''johonkin''' ihastuminen''). Verbin adverbiaalitäydennys voi perustua verbin valenssiin tai täydennysmuottiin.%
18%adverbilauseke%%%%Kielioppi, Lauseoppi%VISK2004: Adverbilausekkeen edussanana on adverbi (lauseke). Adverbit saavat määritteitä ('''''hyvin''' kauan, '''tukevasti''' kallellaan''), muutamat myös täydennyksen (''kallellaan '''vasemmalle'''''). Adverbilauseke toimii lauseen tai verbi-ilmauksen adverbiaalina (''Täällä pärjätään '''varmasti'''; käyttäytyä '''huonosti''', juosta '''nopeasti'''''), mutta esiintyy adverbiaalina myös muiden sanaluokkien sanojen muodostamissa lausekkeissa: '''''herttaisesti''' punainen, '''moraalisesti''' aivan väärin, '''puoliksi''' vastoin tahtoaan, '''aika paljon''' hyviä tuloksia, se kokous '''eilen'''''. (» § 670–.)%
19%adversatiivinen suhde%%%%Kielioppi, Lauseoppi%VISK2004: Merkitykseltään adversatiivinen on sellainen lauseiden tai lausekkeiden välinen suhde, jossa ilmaistaan, että toisiinsa kytketyt elementit eroavat toisistaan jonkin ominaisuuden suhteen. Ilmaus siis kontrastoi keskenään entiteettejä tai ominaisuuksia, esim. ''Entinen asunto oli kerrostalossa, mutta uusi on rivitalossa; Kesällä olen energinen, talvella taas väsyttää; Lapsella on kumisaappaat mutta ei sadetakkia''. Adversatiivisen suhteen merkitsiminä toimivat mm. konjunktiot ''mutta, kun taas'' ja ''kun'' sekä konnektiivit ''puolestaan, taas, sitä vastoin, sen sijaan''. (» § 1102–.)%
20%affektinen ilmaus%%%%Semantiikka%VISK2004: Affektiseksi kutsutaan sellaista vakiintunutta konstruktiota tai muuta kielenainesta, jolla puhuja osoittaa asennoitumistaan käsiteltävään asiaan tai puhekumppaniinsa. Affektiseen käyttöön vakiintuneita ovat lausehahmoista esim. huudahduslause (''Voi miten ihana asunto teillä on''!), kieliopillisista muodoista esim. monikko odotuksenmukaisemman yksikön sijasta (''Hyvät viikonloput''!) sekä leksikaalisella tasolla esim. interjektiot ja voimasanat (''hyi, hemmetin kylmä''). (» § 1707–.)%
21%agentiivisuus%%%%Kielioppi, Lauseoppi%VISK2004: Agentiivisuus on subjektin tyypillinen ominaisuus: agentiivinen subjekti kontrolloi tapahtumaa, esim. '''''He''' rakentavat taloa, '''Poika''' juoksi kotiin''. Agentiivisuuteen kuuluu toiminnallisuus, intentionaalisuus, tajunnallisuus ja aistimuskyky, jotka koskevat elollisiksi hahmotettuja olioita, sekä elottomillakin mahdollinen omavoimainen liike (''Aallot vyöryvät rantaan'') sekä kyky panna alulle tapahtumia (''Tuuli kaatoi puun''). Epäagentiivinen subjekti on esim. lauseissa '''''Koira''' pelkää sinua'' ja '''''Tämä asia''' kuuluu toiseen kohtaan''. (» § 912.)%
22%agentti%%%%Kielioppi, Lauseoppi%VISK2004: Agentti on (1) agentiivisen subjektin semanttinen rooli, tekijä. Tyypillinen agentti on elollinen, tarkoituksellinen toimija, esim. '''''Minä''' olen kirjoittanut tämän''. (» § 912). (2) Agentilla tarkoitetaan kirjallisuudessa myös agenttipartisiipin genetiivisubjektia, esim. '''''mummin''' neuloma pusero'' (» § 527). Ks. myös agenttiadverbiaali.%
23%agenttiadverbiaali%%%%Kielioppi, Lauseoppi%VISK2004: Agenttiadverbiaaliksi kutsutaan teettämistä ilmaisevan verbin eli teettojohdoksen adessiivisijaista täydennystä, esim. ''Teetin työn toisilla''. Se ilmaisee johdoksen kantaverbin kuvaaman teon varsinaisen suorittajan, lauseen subjekti taas ilmaisee teon alkuunpanijaa. (» § 995.)%
24%agenttipartisiippi%%%%Kielioppi, Lauseoppi%VISK2004: Agenttipartisiippi on ''ma''- ~ ''mä''-tunnuksinen partisiippi, joka saa genetiivisubjektin tai sitä vastaavan possessiivisuffiksin, esim. '''''äidin neulomassa''' ~ '''neulomassani''' puserossa'', ''Tämä pusero on '''äidin neuloma'''''. Agenttipartisiippi ilmaisee tyypillisesti toiminnan tuloksena syntynyttä tilaa. Sen muodostama lauseke toimii adjektiivin tehtävissä kuten muutoinkin partisiippilausekkeet. Kirjallisuudessa on käytössä myös nimitys MA-partisiippi. (» § 522–.)%
25%aiemmuus%%%%Kielioppi, Lauseoppi%VISK2004: Aiemmuus on suhteellista aikasuhdetta koskeva termi: infiniittisen rakenteen ilmaisema tilanne on ajallisesti aiempi tai alkanut aikaisemmin kuin hallitsevan rakenteen ilmaisema tilanne tai jokin kontekstista pääteltävä ajankohta, esim. ''Syötyäni menin nukkumaan'' (syömisen ajankohta aiempi kuin nukkumaan menemisen), ''Missä se maalattu penkki on''? Aiemmuuden vastapoolina on päättymättömyys. (» § 522–.)%
26%ainesana%%%%Semantiikka%VISK2004: Ainesanaksi kutsutaan sellaista substantiivia, joka viittaa jaolliseksi hahmotettuun materiaaliin kuten ''vesi, puuro, leipä'' (» § 555).%
27%akkusatiivi%%%%Kielioppi, Muoto-oppi%VISK2004: Akkusatiivi on nimitys ''t''-päätteiselle sijamuodolle, jota käytetään persoonapronominin ja ''kuka''-pronominin ollessa totaaliobjektina: ''minut, sinut, hänet, meidät, teidät, heidät'' ja ''kenet'' (» § 81, 1233). Perinteisesti akkusatiivi on totaaliobjektin sijojen yhteisnimitys: ''Näin rusakon ~ hänet ~ iltauutiset''.%
28%alisteinen kysymyslause%%%%Kielioppi, Lauseoppi%VISK2004: Alisteiseksi kysymyslauseeksi kutsutaan toisen lauseen tai lausekkeen osana toimivaa interrogatiivista lausetta, esim. ''En tiedä, '''tuleeko hän'''; Ihmettelimme, '''missä hän oikein viipyi'''; Vastattavanamme oli vielä kysymys, '''onko enää mitään tehtävissä''''' (» § 1703–). Etenkin puhutussa kielessä alisteisen kysymyslauseen alussa on usein konjunktio ''että'': ''Minä vähän ihmettelin, '''että miten se oli niin äkkiä valmis'''''. (» § 1158.)%
29%alisteinen lause%%%%Kielioppi, Lauseoppi%VISK2004: Alisteinen lause (sivulause) on toisen lauseen tai lausekkeen osana toimiva lause, esim. ''Sanoin, '''että hän tulee'''; Tulen varmasti, '''jos suinkin ehdin'''; Toi on se tyttö, '''josta mä kerroin sulle eilen''''' (» § 883).%
30%alkukenttä%%%%Kielioppi, Lauseoppi%VISK2004: Alkukenttä on lauseen sanajärjestyksen kuvausta koskeva termi, joka tarkoittaa teemapaikan ja sitä edeltävän esikentän muodostamaa kokonaisuutta. Alkukenttään voi kuulua esim. interrogatiivinen sana ja teemapaikassa oleva subjekti: '''''Milloin hän''' lähti täältä''? Ks. loppukenttä. (» § 1369.)%
31%allatiivi%%%%Kielioppi, Muoto-oppi%VISK2004: Allatiivi on konkreettisessa merkityksessään tulosijamerkityksinen ulkopaikallissija, jonka pääte on -''lle'': ''minu'''lle''', pöydä'''lle''', Rovanieme'''lle'''; tuoksuu hyvä'''lle''''' (» § 1257).%
32%anafora (kielioppi)%%%%Kielioppi, Lauseoppi%VISK2004: Anaforaksi sanotaan sitä ilmiötä, että ilmaus saa tulkintansa saman asian aiemman maininnan perusteella edeltävässä tekstissä tai keskustelussa. Tyyppitapauksessa tarkoitteeseen viitataan ensin substantiivilausekkeella ja sitten pronominilla, jota tällöin sanotaan anaforiseksi: '''''Maija''' on ystäväni. '''Hän''' asuu nykyään Espoossa''. Ensimainintaa (esimerkin ''Maija'') sanotaan anaforisen pronominin korrelaatiksi. (» § 1405, 1428.) Anaforan tyyppejä ovat mm. assosiatiivinen anafora, nolla-anafora ja refleksiivinen anafora.%
33%anaforinen%%%%Kielioppi, Lauseoppi%VISK2004: Anaforinen on ilmaus, yleensä pronomini tai muu pro-sana, joka tulkitaan kyseisen tarkoitteen aiemman maininnan perusteella. Tyypillisiä anaforisia sanoja ovat pronominit ''hän'', ''he'' ja ''se'', ''ne'' sekä proadverbit ja -adjektiivit kuten ''siellä, silloin'' ja ''sellainen''. (» § 714.) Myös mainitsematta jättämistä voidaan sanoa anaforiseksi, jolloin käytetään termiä nolla-anafora (tai anaforinen nolla), esim. ''Maija on paras ystäväni, vaikka _ asuukin nykyään kaukana''.%
34%antonyymi%%%%Kielioppi, Lauseoppi%VISK2004: Antonyymillä tarkoitetaan vastakohtaa sanojen välisenä merkityssuhteena, tavallisesti nimenomaan suhteellisten adjektiivien ja muiden asteikollisiksi ymmärrettävien ilmausten vastakohtia, kuten ''pieni'' : ''suuri'', ''nopeasti'' : ''hitaasti''. Vastakohtaparit edustavat siis ominaisuuden eri päitä.%
35%appositio%%%%Kielioppi, Lauseoppi%VISK2004: Appositio on nimitys sellaiselle ainekselle, tyypillisimmin substantiivilausekkeelle, joka seuraa välittömästi samatarkoitteista ja samassa lauseenjäsentehtävässä olevaa lauseketta, esim. ''lukion rehtoria '''Matti Karhusta''''', ''täällä '''Suomessa'''''. Lausekkeet muodostavat yhdessä appositiorakenteen, jossa kumpikaan ei määritä toista. Niiden voi myös sanoa olevan keskenään appositiosuhteessa. Appositio on lisäyksen vakiintunut eli kieliopillistunut tyyppi. (» § 1059–.)%
36%appositiorakenne%%%%Kielioppi, Lauseoppi%VISK2004: Appositiorakenteessa kaksi lauseketta muodostaa rakenteellisen kokonaisuuden, jonka osat ovat lauseyhteyden vaatimassa muodossa eivätkä määritä toisiaan. Jälkimmäinen lauseke on ensimmäiseen nähden lisäys. Kiinteässä appositiorakenteessa jälkimmäinen lauseke eli appositio muistuttaa kongruoivaa määritettä, esim. ''lukion rehtorilla '''Matti Karhusella''', siellä '''Kuopiossa'''''. Löyhässä appositiorakenteessa suhde on irrallisempi, esim. ''Matti Karhunen, '''innokas sienestäjä'''; Monet haluavat olla rauhassa, '''kahdestaan tai perheen kesken'''''. Appositiorakenteen osien välillä vallitsee predikaatiosuhde: lukion rehtori = Matti Karhunen, rauhassa = kahdestaan tai perheen kesken. (» § 1059–.)%
37%appositioyhdyssana%%%%Kielioppi, Muoto-oppi%VISK2004: Appositioyhdyssana on yhdyssanatyyppi, jossa kaksi substantiivia on toisiinsa samankaltaisessa suhteessa kuin appositiorakenteessa, esim. ''poikaviikari, lapsinäyttelijä''. Tällöin kumpikin yhdysosa kuvaa samaa tarkoitetta. Monet sanat, kuten ''lapsinäyttelijä'', voivat hahmottua joko appositioyhdyssanaksi (’sekä lapsi että näyttelijä’) tai siten, että ensimmäinen substantiivi rajaa toisen alaa (’sellainen näyttelijä, joka on lapsi’). (» § 422–423.)%
38%apuverbi%%%%Kielioppi, Lauseoppi%VISK2004: Apuverbeiksi sanotaan verbejä ''olla'' ja ''ei'' silloin, kun ne esiintyvät liittomuodon osana kannattamassa persoonan tunnusta; ''olla'' voi sisältää myös tempuksen ja moduksen tunnuksen ('''''olen''' voinut, '''olimme''' tulleet, '''olisit''' käynyt; '''en''' puhu, '''ette ole''' nähneet''). Varsinaisen verbimerkityksen liittomuodossa ilmaisee pääverbi. Kieltoverbi ei toimii pelkästään apuverbinä, ''olla''-verbi myös pääverbinä, kuten tapauksissa ''en '''ole''' sairas, oli '''ollut''' kotona''. Kielteisessä liittotempuksessa on kaksi apuverbiä, esim. '''''en olisi''' ollut''. Verbiliitoissa apuverbinä esiintyy ''olla'' ja muitakin verbejä, esim. ''tuli tehtyä'' (» § 450).%
39%argumentti (syntaksi)%%%%Kielioppi, Lauseoppi%VISK2004: Argumentti vastaa termiä täydennys silloin, kun puhe on argumenttirakenteesta eli sanan ja sen täydennysten suhteesta loogis-semanttisella tasolla. Näkökulmissa on se ero, että predikatiivia ja predikatiiviadverbiaalia eli predikoivia lauseenjäseniä voi pitää täydennyksinä mutta ei loogis-semanttisina argumentteina.%
40%argumenttirakenne%%%%Kielioppi, Lauseoppi%VISK2004: Argumenttirakenne on termin valenssi vastine puhuttaessa sanan ja sen täydennysten suhteesta loogis-semanttisella tasolla (» § 446).%
41%artikkeli%%%%Kielioppi, Lauseoppi%VISK2004: Artikkeli on sana, jota käytetään systemaattisesti osoittamaan NP määräiseksi (definiittiseksi) tai epämääräiseksi (indefiniittiseksi). Määräiset artikkelit kehittyvät kielissä tyypillisesti pronomineista, epämääräiset numeraalista, mutta ei ole selvää kriteeriä sille, milloin on kyse artikkelista ja milloin pelkästään sanan yleisestä käytöstä tarkenteena. Puhutussa suomessa määräisyyttä osoitetaan yleisesti artikkelimaisella pronominilla ''se'', esim. ''Mä unohdin '''sen''' kokouksen, Tämä on '''se''' kaikkein tärkein asia''. Epämääräisyyttä puolestaan osoitetaan joskus sanalla ''yks(i)'', joka kuitenkin ilmaisee lisäksi, että puhujalla on tietty tarkoite mielessään, esim. ''Mä kuulin just '''yhen''' hyvän jutun''. (» § 1418.)%
42%asenneadverbi%%%%Semantiikka%VISK2004: Asenneadverbit kuten ''onneksi, valitettavasti, toivottavasti'' ovat kommenttiadverbeja, jotka ilmaisevat puhujan asennoitumista puheena olevaan asiaan tai tilanteeseen (» § 667).%
43%aspekti%%%%Kielioppi, Lauseoppi%VISK2004: Aspekti tarkoittaa lauseen rakenteen eri tasoilla ilmeneviä tilanteen keston, käynnissä olon ja rajaamisen ilmaisemisen keinoja. Lauseen aspekti tarkoittaa näkökulmaa lauseen esittämän tilanteen sisäiseen aikarakenteeseen: tilanne voidaan esittää yhtenä kokonaisuutena eli rajattuna (perfektiivisenä), esim. ''Ompelin napin housuihin, Lapset juoksivat junaan, Kirja putosi lattialle'', tai keskeneräisenä tai jotakin vaihetta korostavana eli rajaamattomana (imperfektiivisenä): ''Ompelin nappia housuihin, Lapset juoksivat junassa''. (» § 1498.)%
44%aspektuaalinen%%%%Kielioppi, Lauseoppi%VISK2004: Aspektuaalisella tarkoitetaan aspektiin tai sen kuvaamiseen liittyvää. Puhutaan esim. aspektuaalisista tilannetyypeistä, kuten tiloista ja tapahtumista, ja verbien aspektuaalisista ominaisuuksista ja tyypeistä.%
45%assosiatiivinen anafora%%%%Kielioppi, Lauseoppi%VISK2004: Assosiatiivinen anafora on nimitys sille, että anaforinen pronomini tai muu pro-sana viittaa kontekstista pääteltävään entiteettiin, vaikka tätä ei ole edellä konkreettisesti mainittu. Sitä esiintyy etenkin puhutussa kielessä; esim. ilmauksessa ''Mä yritin soittaa palvelunumeroon, mutta '''ne''' oli ilmeisesti lomalla'' pronominin ''ne'' tarkoitteeksi voidaan ilman erityistä mainintaakin tulkita henkilöt, jotka yleensä vastaavat kyseiseen puhelimeen. (» § 1438.)%
46%astemäärite%%%%Kielioppi, Lauseoppi%VISK2004: Astemääritteiksi kutsutaan erilaisia ominaisuuden astetta kuvaavia adjektiivin ja adverbin etumääritteitä. Tyypillinen astemäärite on intensiteettimäärite eli intensiteettipartikkeli tai adjektiivin tai voimasanan genetiivimuoto. Niiden avulla ominaisuuden asteen esitetään olevan odotuksenmukaista korkeampi tai alhaisempi, esim. '''''melko''' kylmä, '''kauhean''' nopeasti, '''hemmetin''' ilkeä''. Astemääritteitä ovat myös vähäistä määrää ilmaisevat kvanttoriadverbit, esim. '''''hieman''' vino, '''vähän''' kallellaan'', ja komparatiivi- tai superlatiivimuotoiset kvanttoriadverbit: '''''vähemmän''' mukava, '''eniten''' rähmällään''. Täyteyden ja likimääräisyyden asteen määritteet ilmaisevat, päteekö ominaisuus puheena olevaan entiteettiin kokonaan vai osittain, esim. täysin toisenlainen, lähes virheettömästi. Astemääritteitä ovat myös riittävyyttä ja liiallisuutta ilmaisevat sanat, esim. '''''tarpeeksi''' lämmin, '''liian''' nopeasti''. (» § 615–, 641, 675.)%
47%astevaihtelu%%%%Fonologia%VISK2004: Astevaihtelu on nimitys sanan vartalon viimeisellä tavunrajalla ilmenevälle äännevaihtelulle, joka koskee klusiileja ''k'', ''p'' ja ''t'' silloin, kun tuon klusiilin edellä on soinnillinen äänne eli vokaali tai soinnillinen konsonantti. Osassa tapauksia vaihtelee klusiilin pituus, esim. ''katto : katon, vaate : vaatteen'' (kvantitatiivinen astevaihtelu). Toisissa sanoissa vaihtelu koskee klusiilin laatua tai mukanaoloa, esim. ''koti : kodin, taide : taiteen, raapia : raavin, näky : näyn, rae : rakeen'' (kvalitatiivinen astevaihtelu). Yleensä sanan vartalo on perusmuodossa vahva-asteinen ja taivutusmuodossa heikkoasteinen, esim. ''katto : katon, nukkua : nukun'' (suora astevaihtelu). Eräissä sanatyypeissä taas perusmuoto on heikko- ja taivutusvartalo vahva-asteinen, esim. ''vaate : vaatteen, hakata : hakkaan'' (käänteinen astevaihtelu). Astevaihtelu ei koske kaikkia uudempia lainasanoja, slangisanoja eikä erisnimiä: ''autossa, jäden, Inkalle''. (» § 41–44.)%
48%asyndeettisyys%%%%Kielioppi, Lauseoppi%VISK2004: Asyndeettisyys-termiä käytetään pääasiassa puhuttaessa rinnastuksesta, ja sillä tarkoitetaan konjunktiota, pelkkään peräkkäisyyteen perustuvaa rinnasteisuutta, esim. ''iät ajat'' (» § 1082). Vastakohtana on syndeettinen eli konjunktiollinen rinnastus, esim. ''iät ja ajat''.%
49%ateelisyys%%%%Kielioppi, Lauseoppi%VISK2004: Ateelisyys on aspektuaalinen käsite. Ateelinen tilanne on ajalliselta rakenteeltaan sellainen, johon ei sisälly päätepistettä tai tulosta, esim. ''Hän on onnellinen, Juoksimme metsässä'' (» § 1501). Ateelisen vastapooli on teelinen.%
50%automatiivinen verbijohdos%%%%Kielioppi, Muoto-oppi%VISK2004: Automatiiviseksi sanotaan intransitiivista verbijohdosta, joka ilmaisee subjektin tarkoitteen kokemaa muutosta, esim. ''Puu kaatuu''! ''Monet kilpailijat karsiutuivat, Kirjamme vaihtuivat''. Subjekti on muutoksen läpikävijä ja siksi usein verrattavissa transitiivisen kantaverbin (''kaataa, karsia, vaihtaa'') objektiin. Muutos voi tapahtua itsestään tai olla jonkin muun kuin subjektin aiheuttama. Johdin on yleensä ''u''- ~ ''y''-loppuinen tai pelkkä -''u'' ~ -''y''. (» § 334–.)%
51%avaus%%%%Keskusteluntutkimus%VISK2004: Avaus on (puheen)vuoron skemaattisen rakennekuvauksen termi. Sillä tarkoitetaan keskustelupuheessa vuoron alussa olevaa irrallisempaa osaa, jossa on esim. lausumapartikkeleita kuten ''no, ai'' tai konjunktio ''ja, mutta'': '''''Ai''' sinä et siis pääse tulemaan, '''Ja''' sitten meillä alkoi loma''. Lauseen rakenteessa avaus on alkukentän eli teemapaikan ja sitä edeltävän osan edellä. (» § 1008–, 1369.)%
52%avoin tulkinta%%%%Kielioppi, Lauseoppi%VISK2004: Avoimeksi sanotaan ilmipanemattoman lauseenjäsenen, yleisimmin subjektin tulkintaa, kun tarkoitetaan ketä tahansa henkilöä, joka yhteydessä tulee kyseeseen. Näin tulkitaan nollapersoona, esim. ''Täällähän jäätyy, Tuollainen harmittaa''; avoimen tulkinnan vastakohtana on tällaisissa lauseissa nolla-anafora (» § 1347, 1362). Avoimeksi tulkitaan infinitiivin subjekti sellaisissa tapauksissa kuin ''Väite on vaikea hyväksyä, Kulutus lisääntyy verotusta keventämällä''. Niissä infinitiivin subjekti ei samastu mihinkään lauseen jäseneen niin kuin esim. lauseessa ''Valtio lisää kulutusta keventämällä verotusta''.%
53%avotavu%%%%Fonologia%VISK2004: Avotavu on vokaaliin päättyvä tavu, esim. ''ta-lo, au-e-ta'' (» § 11). Vrt. umpitavu.%
54%bahuvriihiyhdyssana%%%%Kielioppi, Muoto-oppi%VISK2004: Bahuvriihiyhdyssana eli bahuvriihi, esim. ''herkkusuu, mämmikoura'', on sellainen määritysyhdyssana, jonka tarkoite ei kuulu samaan luokkaan kuin sen edusosan tarkoite. Esim. ''herkkusuu'' ei ole suun alalaji, vaan yhdyssanan tarkoittama asia on ominainen luonnehditulle ihmiselle tai muulle elolliselle oliolle (tällä on herkuista pitävä suu). (» § 424.)%
55%definiittisyys%%%%Kielioppi, Muoto-oppi%VISK2004: Definiittinen eli määräinen on substantiivilauseke, jonka tarkoitteen puhuja katsoo kuulijan tunnistavan eli erottavan tilanteessa muista vastaavista. Luontaisesti definiittinen on mm. persoona- tai demonstratiivipronominin sisältävä NP kuten ''minä, sinä, tämä kirja''. Definiittisyyttä osoitetaan etenkin puhutussa kielessä artikkelimaisilla tarkenteilla, esim. ''Mitä '''se''' kirja maksoi?'' (» § 1409.)%
56%deiksis%%%%Kielioppi, Lauseoppi%VISK2004: Deiksis on nimitys sellaisten sanojen ja kieliopillisten ainesten viittaavalle tehtävälle, jotka suhteuttavat ilmauksen puhehetken kontekstiin. Deiktisiä ovat persoona- ja demonstratiivipronominit kuten ''minä, tämä'', proadjektiivit kuten ''tuollainen, sellainen'', proadverbit ''täällä, siinä, tuolla'' sekä sellaiset ajan adverbit kuin ''huomenna, tänään, eilen, nyt''. Verbiin sisältyviä deiktisiä aineksia ovat persooniin viittaavat persoonatunnukset sekä tempus, joka suhteuttaa puheena olevan tilanteen tapahtuma-ajan puhehetkeen. (» § 1423.) Sosiaalinen deiksis tarkoittaa puhetilanteen osallistujien välisiin suhteisiin liittyvää deiksistä, esim. teitittely (» § 1424).%
57%deiktinen%%%%Kielioppi, Lauseoppi%VISK2004: Deiktinen on sellainen kieliopillinen aines tai sana, joka kytkee ilmauksen esittämiskontekstiinsa, esim. demonstratiivipronominit ja ilmauksen puhehetkeen liittävä tempus (» § 1423).%
58%demonstratiivinen proadverbi%%%%Kielioppi, Lauseoppi%VISK2004: Demonstratiivinen proadverbi on demonstratiivipronominikantainen adverbityyppi, joka on merkitykseltään lokatiivinen (''siellä, sieltä, sinne, täällä, täältä, tänne, tuolla, tuolta, tuonne'') tai temporaalinen (''silloin, tällöin, tuolloin'') tai ilmaisee tapaa (''siten, täten, niin, näin, noin'') tai syytä (''siksi''). Niiden viittauskohde tulkitaan puhetilanteen tai tekstiyhteyden perusteella. (» § 715, 726.)%
59%demonstratiivipronomini%%%%Kielioppi, Sanaluokat%VISK2004: Demonstratiivipronomineja ovat ''tämä, tuo, se, nämä, nuo, ne''. Ne viittaavat puhetilanteessa havaittaviin ja puhetilanteessa tai tekstissä mainittuihin tarkoitteisiin; ne ovat siis deiktisiä tai anaforisia. Niiden yksikkö (''tämä, tuo, se'') ja monikko (''nämä, nuo, ne'') edustavat eri sanavartaloita. Pronominit ''tämä'' ja ''nämä'' ilmaisevat tarkoitteen kuuluvan puhujan huomiopiiriin, ''se'' ja ''ne'' taas puhuteltavan huomiopiiriin; ''tuo'' ja ''nuo'' kiinnittävät huomion sekä puhujan että kuulijan huomiopiirin ulkopuolella olevaan tarkoitteeseen. (» § 720–.)%
60%deonttinen modaliteetti%%%%Semantiikka%VISK2004: Deonttinen modaalisuus on modaali-ilmausten tulkintavaihtoehto: puhujan tahdon tai puheyhteisön normien mukainen velvoite tai lupa, joka kohdistuu intentionaalisen toimijan tekoihin. Deonttista modaalisuutta ilmaisevat mm. modaaliverbit ''voida'' ja ''saada'' (esim. ''Koulut saavat itse päättää monista ainevalinnoista'') sekä nesessiiviverbit ja -rakenteet (esim. ''Sinun on syytä tulla ajoissa''). (» § 1554.)%
61%deskriptiivinen verbi%%%%Kielioppi, Muoto-oppi%VISK2004: Deskriptiivisen verbin vartaloaines jäljittelee äänneasullaan jotain kuultavaa tai muuten havaittavaa ilmiötä. Sama vartaloaines esiintyy erijohtimisten deskriptiiviverbien sarjoissa, esim. ''räiskyä, räiskiä, räiskähtää, räiskähdellä, räiskäyttää, räiskäytellä, räiskäistä''. (» § 309.)%
62%deskriptiivisana%%%%Kielioppi, Muoto-oppi%VISK2004: Deskriptiivisanoiksi kutsutaan onomatopoieettisia tai muuten äänteellisesti motivoituja affektissävyisiä sanoja. Deskriptiivisanojen äänneasu ja fonotaksi voi poiketa tavanomaisesta. Niitä muodostetaan tyypillisesti jonkin muotin mukaan, joka voi olla johdostyyppikin. Sanan vartalo on usein itsenäisenä sanana esiintymätön, esim. ''torvelo, tumpelo, hömelö; köllöttää, möllöttää, löllöttää''. (» § 154.)%
63%dialogipartikkeli%%%%Keskusteluntutkimus%VISK2004: Dialogipartikkeli on nimitys keskustelussa esiintyville partikkeleille kuten ''ai, aha, mm, joo, no'' ja ''niin'', jotka toimivat vuorovaikutuksen ohjailun välineinä ja voivat muodostaa lausuman ja puheenvuoron yksinkin. Osa voi muodostaa kysymyksen liitepartikkelin -''ko'' ~ -''kö'' kanssa tai ilman (''Jooko? Niinkö? Hä(h)''?), osalla voi vastata kysymyksiin (''Joo, Niin''). Dialogipartikkeleilla ilmaistaan lisäksi mm. kuulolla oloa (eli sitä että kuuntelee keskustelukumppania) tai sitä, että kuultu tieto on uutta, esim. ''ahaa, vai niin''. (» § 797–800.)%
64%diftonginreduktio%%%%Fonetiikka%VISK2004: Diftonginreduktio on savolais- (''haaska päevä'' ‘hauska päivä’) ja lounaismurteissa (''päèv'') esiintyvä ilmiö, jossa suppenevien diftongien jälkikomponentit ''i'', ''u'' ja ''y'' esiintyvät väljentyneinä ja tuloksena on ''e''- tai ''o''- tai ''ö''-loppuinen diftongi tai pitkä vokaali (» § 23).%
65%direktiivi%%%%Keskusteluntutkimus%VISK2004: Direktiivi on nimitys ohjailevassa tehtävässä käytettävälle lausumalle, jolla voidaan käskeä, kehottaa, pyytää tai neuvoa puhuteltavaa toimimaan tai olemaan toimimatta tietyllä tavalla. Direktiivin prototyyppinen ilmaisutapa on imperatiivi - eli käskylause, esim. ''Kävele nyt vähän reippaammin''. Direktiiveinä esiintyvät myös mm. muut verbialkuiset lauseet, esim. passiivi- (''Lähdetään jo''!) ja konditionaalimuodon sisältävät lauseet (''Nukkuisit jo''!). (» § 1645–.)%
66%disjunktiivinen suhde%%%%Kielioppi, Lauseoppi%VISK2004: Merkitykseltään disjunktiivinen on sellainen lauseiden, lausekkeiden, sanojen tai sananosien välinen suhde, jossa ilmaistaan kytkettyjen elementtien olevan toistensa vaihtoehtoja. Suhteen merkitsiminä toimivat konjunktiot tai, vai, joko – tai, eli sekä konnektiivit muuten ja toisin sanoen. (» § 1098–.)%
67%disjunktiivinen vaihtoehtokysymys%%%%Kielioppi, Lauseoppi%VISK2004: Disjunktiivinen vaihtoehtokysymys on vai-konjunktion sisältävä kysymystyyppi, jolla kysytään, kumpi tai mikä annetuista vaihtoehdoista pätee, esim. Asutko Espoon vai Kirkkonummen puolella?%
68%dramaattinen preesens%%%%Kielioppi, Lauseoppi%VISK2004: Dramaattinen eli historiallinen preesens on nimitys preesensin käytölle menneistä tapahtumista. Puhuja ikään kuin selostaa mennyttä tapahtumaa silminnäkijänä ja siten dramatisoi tilannetta. (» § 1529.)%
69%duratiivisuus%%%%Kielioppi, Lauseoppi%VISK2004: Duratiiviseksi sanotaan tilannetta, jolla on kestoa; vastakohta on punktuaalinen. Termi liittyy lauseen aspektin kuvaukseen. (» § 1505.)%
70%dynaaminen modaalisuus%%%%Kielioppi, Lauseoppi%VISK2004: Dynaaminen modaalisuus on modaali-ilmausten tulkintavaihtoehto, joka ilmentää toiminnan olosuhteista aiheutuvaa pakkoa tai fyysistä kykyä toimia. Kyky tai pakko voi olla toimijan sisäistä (esim. Jaksan vielä valvoa) tai aiheutua ulkoisista oloista (esim. Meidän täytyy ehtiä viimeiseen junaan, Pidän loman heti kun mahdollista). Keskeisiä dynaamisen modaalisuuden ilmaisutapoja ovat modaaliverbit ja verbirakenteet sekä modaaliset adjektiivit. (» § 1554.)%
71%dynaamisuus%%%%Kielioppi, Lauseoppi%VISK2004: Dynaamisuus on (1) aspektin kuvaukseen liittyvä termi. Dynaaminen on muutosta tai liikettä sisältävä tapahtuma; vastakohta on statiivinen (» § 1505–). Dynaamisiksi sanotaan myös (2) suuntasijoja eli tulo- ja erosijoja erotukseksi staattisista olosijoista (» § 1235).%
72%E-infinitiivi%%%%Kielioppi, Muoto-oppi%VISK2004: E-infinitiivi on nimitys infiniittiselle verbinmuodolle, jonka tunnuksena on verbin tyypistä riippuen ''e'' tai konsonantti ja ''e'', ts. ''de'', ''le'', ''ne'' tai ''re''. Sen sijat ovat inessiivi ja instruktiivi. E-infinitiivin inessiivin voi muodostaa sekä aktiivi- että passiivivartalosta, esim. ''laulaessa, laulettaessa; syödessäni, syötäessä''; ''opiskellessamme, opiskeltaessa''; ''noustessaan, noustaessa''. Instruktiivilla on vain aktiivimuodot: ''laulaen, syöden, opiskellen, nousten''. Inessiivimuotoinen E-infinitiivilauseke esiintyy ajankohdan adverbiaalina toimivassa temporaalirakenteessa, esim. ''Luen aina syödessäni'', instruktiivimuotoinen taas tavan adverbiaalina, esim. ''Hän hölkkäsi radiota kuunnellen''. (» § 495.) Perinteinen nimitys fennistiikassa on II infinitiivi. Kirjallisuudessa on käytössä myös nimitys TE-infinitiivi.%
73%e-subjekti%%%%Kielioppi, Lauseoppi%VISK2004: E-subjekti on lyhennenimitys eksistentiaalilauseen subjektille eli eksistentiaalisubjektille. E-subjekti on lauseessa tunnusmerkittömästi verbin jäljessä ja tarkoitteeltaan indefiniittinen. Se on partitiivissa, jos sen tarkoite on jaollinen (''Lasissa on '''sameaa vettä''', Paikalle saapui '''lapsia ja vanhempia''''') tai jos lause on kielteinen (''Talossa ei ollut '''korkinavaajaa'''''); muuten se on nominatiivissa (''Lentokoneessa oli '''yksi lääkäri''', Yläkerrassa on '''kolme huonetta ja sauna'''''). Nominatiivimuotoisenakaan se ei aiheuta verbin kongruenssia, esim. ''Koivuissa on tänä vuonna '''isot lehdet'''''. (» § 893–, 923.)%
74%edusosa%%%%Kielioppi, Muoto-oppi%VISK2004: Edusosa on yhdyssanan kieliopillisesti hallitseva osa, ts. sana joka osoittaa yhdyssanan aseman koko lauseessa. Esim. sanassa kivitalostakin on edusosana sana talo, johon lauseaseman edellyttämät taivutus- ja liiteainekset kiinnittyvät (» § 404).%
75%edussana%%%%Kielioppi, Lauseoppi%VISK2004: Edussana on lausekkeessa se sana, jonka mukaan koko lauseke käyttäytyy lauseessa; se voi yksinkin edustaa koko lauseketta. Edussana on lauseyhteyden edellyttämässä taivutusmuodossa: ''Hän vaikutti'' [ ''täysin '''kyllästyneeltä''' kaikkeen'' ]. Lausekkeita nimitetään edussanansa sanaluokan mukaan, esim. adjektiivi muodostaa adjektiivilausekkeen ja substantiivi substantiivilausekkeen. (» § 439–441.) Vrt. pääsana.%
76%ei-faktiivinen verbi%%%%Kielioppi, Lauseoppi%VISK2004: Ei-faktiivisiksi sanotaan sellaisia verbejä kuin luulla, epäillä, kuvitella ja uskoa, joiden lausetäydennyksen ei esitetä olevan tosi, esim. Luulen, että hän tulee pian. Ks. faktiivinen verbi, esim. tietää (» § 1561).%
77%ei-implikatiivinen verbi%%%%Kielioppi, Lauseoppi%VISK2004: Ei-implikatiivisiksi sanotaan sellaisia verbejä kuin ''ajatella, haluta, pelätä ja tahtoa'', jotka saavat infinitiivitäydennyksen mutta toisin kuin implikatiiviset verbit ne eivät implikoi täydennykseensä sisältyvän proposition olevan tosi tai epätosi. Esim. lause ''En ajatellut lähteä'' jättää avoimeksi sen, lähtikö puhuja vai ei. (» § 1561.)%
78%eksistentiaalilause%%%%Kielioppi, Lauseoppi%VISK2004: Eksistentiaalilause (lyhemmin: e-lause) on syntaktinen erikoislausetyyppi, joka prototyyppisessä tapauksessa sisältää alkuasemaisen paikan adverbiaalin, ''olla''-verbin ja lopussa partitiivisijaisen subjektin, joka on jaollistarkoitteinen ja aiemmin mainitsematon, esim. ''Tässä kirjoituksessa on virheitä''. (» § 893–.) Eksistentiaalilauseen verbi ei kongruoi nominatiivisijaisenkaan monikollisen subjektin kanssa, esim. ''Tässä baarissa on kaupungin parhaat kananugetit''.%
79%eksistentiaaliverbi%%%%Kielioppi, Lauseoppi%VISK2004: Eksistentiaalisiksi sanotaan olemassa olemista tai olemaan tulemista ilmaisevia verbejä kuten ''olla, tulla, ilmestyä, aiheutua'', jotka esiintyvät eksistentiaalilauseessa, esim. ''Joukkoon tuli ~ ilmestyi muitakin''.%
80%eksklamatiivilause%%%%Kielioppi, Lauseoppi%VISK2004: Eksklamatiivilause eli huudahduslause on modaalinen lausetyyppi, jolla puhuja ilmaisee affektista arviota tai suhtautumista. Lausetyypillä on useita ilmiasuja: mm. muodoltaan interrogatiiviset päivittelyä tai hämmästelyä ilmaisevat (''Voi miten ihana koti teillä on''!) tai verbialkuiset deklaratiiviset (''Onpa teillä ihana koti''!) lausekonstruktiot. Eksklamatiivinen ilmaus on usein verbitön: ''Ai miten ~ ku ihana''! (» § 890, 1712.)%
81%eksklusiivinen fokuspartikkeli%%%%Kielioppi, Lauseoppi%VISK2004: Eksklusiivisen fokuspartikkelin kuten vain, ainoastaan, vasta, edes avulla suljetaan pois muut vaihtoehdot kuin puheena oleva, esim. ''Hän lukee vain sarjakuvia'' ’ei muuta kuin sarjakuvia’, ''Vasta aamulla saamme tietää tulokset'' ’emme aiemmin kuin aamulla’ (» § 839).%
82%ekspletiivinen%%%%Keskusteluntutkimus%VISK2004: Ekspletiiviseksi sanotaan sellaista elementtiä, joka ei ilmauksessa viittaa mihinkään tarkoitteeseen vaan esiintyy tietyn lausepaikan muodollisena täyttäjänä, eräälaisena paikanpitäjänä tai tietyn rakennetyypin merkkinä. Ekspletiivisinä esiintyvät tavallisimmin se sekä partikkelistunut sitä, esim. '''''Se''' on aika pilvistä taas, Jokos '''sitä''' lähdetään''.%
83%ekvatiivilause%%%%Kielioppi, Lauseoppi%VISK2004: Ekvatiivilause on predikatiivilause, jossa on olla-verbi ja kaksi nominatiivimuotoista määräistä NP:tä ja jolla ilmaistaan nämä NP:t samatarkoitteisiksi, esim. ''Tuo ~ suosikkini on Janne Ahonen''. Toisen NP:n voi katsoa subjektiksi ja toisen predikatiiviksi, mutta kummankaan muoto ei yleensä kerro, kumpi on kummassa tehtävässä. Verbin persoonakongruenssi voi kuitenkin osoittaa subjektin: ''Ennakkosuosikki ole'''t sinä''', Jos '''minä''' olisi'''n''' sinä''. (» § 950.)%
84%elatiivi%%%%Kielioppi, Muoto-oppi%VISK2004: Elatiivi on konkreettisessa merkityksessään erosijamerkityksen sisältävä sisäpaikallissija, jonka pääte on -''sta'' ~ -''stä'': ''talo'''sta''', Kuopio'''sta''', piene'''stä'''; pidän yrttitee'''stä''''' (» § 1253).%
85%elisio%%%%Fonologia%VISK2004: Elisio tarkoittaa peräkkäisten sanojen ääntämistä siten, että sanan lopun vokaali jää pois vokaalialkuisen sanan edeltä ja sanat äännetään saumattomasti yhteen. Yleistä on sananloppuisen ''a'':n ja ''ä'':n elisio, varsinkin pronominien paikallissijaisissa muodoissa ja adverbeissa siellä ja täällä silloin kun seuraava sana on olla- tai kieltoverbi, esim. ''täällon kivaa, mullei oo aikaa''. (» § 38.)%
86%ellipsi%%%%Kielioppi, Lauseoppi%VISK2004: Ellipsi on sanojen tai lausekkeiden toistamattomuuteen perustuva tekstinrakentamisen keino: peräkkäisissä lauseissa jätetään ilmaisematta aines, joka on vieruslauseen vastaavassa kohdassa pantu ilmi. Tätä kuvaa seuraavissa esimerkeissä viivalla osoitettu aukko: ''Tyttö joi mehua ja __ lähti kouluun, Ystäväni poltti aina tupakan kun __ kaipasi jotain piristystä, Tyttö on 3- ja poika __ 5-vuotias''. Ellipsityyppejä ovat mm. nominaalinen ellipsi ja verbiosan ellipsi. Tavallisinta ja monipuolisinta ellipsi on rinnasteisissa lauseissa, mutta monet tyypit ovat mahdollisia myös alisteisissa. (» § 1177–.)%
87%entiteetti%%%%Kielifilosofia%VISK2004: Entiteeteiksi sanotaan Isossa suomen kieliopissa sellaisia asioita, joihin kielen ilmaukset voivat viitata. Entiteetti on yleisnimitys, joka kattaa yhtä lailla oliot, oliojoukot ja ainemäärät, niin konkreettiset kuin abstraktit. Lähivastine on sana olio, joka kuitenkin tulkittaneen ensisijaisesti yksittäistä, jaotonta ja selvärajaista entiteettiä tarkoittavaksi ja on siten entiteettiä kapea-alaisempi.%
88%epenteesi%%%%Fonologia%VISK2004: Epenteesi on ilmiö, jossa äänne lisätään toisten äänteiden väliin, yleensä ääntämistä helpottamaan. Epenteettisiä vokaaleita ovat savolais- ja pohjalaismurteissa eripaikkaisten konsonanttien välissä esiintyvät svaavokaalit, esim. ''kol'''o'''me, leh'''e'''mä'' (» § 33). Konsonanttikin voi olla epenteettinen, esim. ''lim'''p'''sa''.%
89%episteeminen modaalisuus%%%%Kielioppi, Lauseoppi%VISK2004: Episteeminen modaalisuus on modaali-ilmausten tutlkintavaihtoehto, joka ilmentää puhujan uskoa, tietoa tai päätelmiä asiaintilan mahdollisuudesta, todennäköisyydestä tai varmuudesta. Tyypillisiä ilmaisukeinoja ovat adverbit ja partikkelit, potentiaalimodus sekä modaaliverbit saattaa ja taitaa, esim. ''Hän lähtee ehkä ~ varmasti huomenna, Hän lähtenee huomenna, Hän saattaa lähteä huomenna''. (» § 1556.) Ks. myös evidentiaalisuus.%
90%epämääräinen%%%%Kielioppi, Muoto-oppi%VISK2004: Ks. (1) indefiniittisyys, (2) kvantitatiivinen epämääräisyys.%
91%epäproduktiivisuus%%%%Kielioppi, Muoto-oppi%VISK2004: Epäproduktiivinen on sellainen johdostyyppi, jonka johtimella ei juurikaan muodosteta uusia sanoja. Nämä johdokset ovat yleensä läpinäkymättömiä, vakiintuneita ja leksikaalistuneita, ja niitä on vähän. (» § 164.)%
92%epärestriktiivisyys%%%%Kielioppi, Lauseoppi%VISK2004: Epärestriktiivisyys on termi, jota käytetään substantiivin määritteistä, relatiivilauseista ja adverbiaalilauseista. Ilmauksen epärestriktiivisyys ja sen vastakohta restriktiivisyys perustuvat tulkintaan, jota mm. ilmauksen prosodia ja partikkelit voivat tukea. (1) Substantiivin epärestriktiivinen adjektiivi- tai partisiippimäärite ei rajaa substantiivin tarkoitteen tulkintaa vaan lisää siihen jotain tai kommentoi sitä, esim. ''Nieminen oli vain sekunnin jäljessä '''kilpailun voittanutta''' Meieriä'' (» § 565). (2) Epärestriktiivinen relatiivilause esittää lisätietoa tarkoitteesta rajaamatta sen alaa. Se toimii rakenteellisesti lisäyksenä ja voi sisältää jonkin kommenttiadverbiaalin kuten ''muuten'', esim. ''Palasimme leiriin (joka muuten sijaitsi koko alueen tuulisimmalla paikalla)''. Relatiivilause on helpoiten tulkittavissa epärestriktiiviseksi silloin, kun sen pääsana on määräinen pronomini tai erisnimi. Myös lauseeseen liittyvä relatiivilause on epärestriktiivinen, esim. ''Hänestä tuli kuuluisa, '''mikä ei yllättänyt ketään'''''. (» § 1165–.) (3) Epärestriktiivinen adverbiaalilause esittää kommentin toisen lauseen ilmaisemaan asiaintilaan. Se ei ole tuon toisen lauseen integroitunut osa vaan on siihen lisäyssuhteessa. Esim. ilmauksessa ''Jääkaapissa on mehua, jos sattuu tulemaan jano'' ei ''jos''-lause esitä ehtoa, jonka vallitessa mehua on jääkaapissa, vaan lähinnä motivoi ensimmäisen lauseen esittämisen. (» § 1114.)%
93%epäspesifisyys%%%%Kielioppi, Muoto-oppi%VISK2004: Epäspesifinen on indefiniittinen NP, joka ei viittaa mihinkään tiettyyn tarkoitteeseen. Tällaisen tulkinnan NP voi saada esim. kieltolauseessa tai etsimistä tai toivomista merkitsevän verbin objektina: ''Hänellä ei ollut edes '''vaatteita''', Etsin '''uutta asuntoa''', Haaveilen '''mukavasta lomasta'''''. (» § 1406.)%
94%epäsuora esitys%%%%Kielioppi, Lauseoppi%VISK2004: Epäsuoraksi esitykseksi kutsutaan referaattia, joka esittää kertojan tulkinnan aiemmin sanotusta ja on muokattu kertojan tekstiin ja puhetilanteeseen sopivaksi ja syntaktisesti johtolauseen osaksi, esim. ''Tyttö sanoi, '''ettei hän tule enää takaisin'''. Hän pyysi ystävääkin '''lähtemään mukaansa'''''. (» § 1460.) Vrt. suora esitys. Vapaaksi epäsuoraksi esitykseksi sanotaan sellaista kaunokirjalliselle tekstille tyypillistä referointikeinoa, joka on näkökulmaltaan vastaavasti ainakin osittain muokattua mutta jossa ei ole johtoilmausta, esim. ''Äiti oli päättänyt lähteä maalle. '''Siellä hän voisi toipua'''''.%
95%erikoisgeminaatio%%%%Fonologia%VISK2004: Erikoisgeminaatio on nimitys murteissa esiintyvälle konsonanttien kahdentumiselle eli geminaatiolle, joka eroaa yleisgeminaatiosta. Itämurteiden erikoisgeminaatiossa kahdentunut konsonantti esiintyy pitkän vokaaliaineksen edellä kaikissa painoasemissa, esim. ''rupesi kasva'''mm'''aan, pit'''kk'''ee ahohei'''nn'''ee'' (Nurmes). Lounaismurteiden erikoisgeminaatio koskee konsonantteja ''p, t, k'' ja ''s'' jälkitavun alussa, kun edellä on soinnillinen äänne ja seuraava vokaaliaines on tai on ollut pitkä, esim. ''ai'''kk'''a pii'''ss'''a'' (’aikaa piisaa’), ''tyytyväi'''ss'''i ol'''tt'''i''. (» § 29.)%
96%erikoislausetyyppi%%%%Kielioppi, Lauseoppi%VISK2004: Erikoislausetyyppi on nimitys sellaisille merkitykseltään suhteellisen erikoistuneille syntaktisille lausetyypeille, joissa ei ole perussubjektia. Erikoislausetyypin teemapaikassa on yleensä paikallissijainen tai partitiivi- tai genetiivisijainen lauseke. Jos lauseessa on subjekti, se on vähemmän subjektimainen kuin monikäyttöisissä lausetyypeissä intransitiivi-, transitiivi- ja kopulalauseessa. Keskeinen erikoislausetyypeistä on eksistentiaalilause, jonka alatyyppejä ovat omistus -, ilmiö - ja tilalause. Muita erikoislausetyyppejä ovat kvanttori -, tulos - ja tunnekausatiivilause sekä eräät genetiivialkuiset lauseet. (» § 891–.)%
97%erisnimi%%%%Sanasto%VISK2004: Erisnimi (propri) on sellainen substantiivi, jolla on identifioiva tehtävä: se nimeää yksilön (ihmisen, eläimen, paikan, yhtiön, tuotteen tai teoksen) erotukseksi muista vastaavaan luokkaan tai lajiin kuuluvista jäsenistä. Erisnimi kirjoitetaan yleensä isolla alkukirjaimella, esim. ''Maija, Maija Virtanen, Karjaa, Puijo, Minna Canthin katu, Finlandia-talo, Olvi, Satumaa''. Erisnimien ja yleisnimien välillä ei ole selvää rajaa. (» § 553, 596–.)%
98%erosija%%%%Kielioppi, Muoto-oppi%VISK2004: Erosija on yhteisnimitys paikallissijoille elatiivi ja ablatiivi, jotka konkreettisessa merkityksessään ilmaisevat jostakin lähtemistä tai irtaantumista. Myös partitiivikiteymät kuten ''kotoa, kaukaa'' ovat erosijaisia. (» § 1235).%
99%erottamattoman omistuksen muotti%%%%Kielioppi, Muoto-oppi%VISK2004: Erottamattoman omistuksen muotti on nimitys tarttumista, koskemista ja katsomista ilmaisevalle verbikonstruktiolle, jossa mainitaan erikseen kokonaisuus ja sen kiinteä osa, esim. ''kutittaa lasta kainaloista, katsoa ystävää silmiin''. Kokonaisuus ilmaistaan partitiiviobjektilla, osa suuntasijaisella adverbiaalilla. Muotin vaihtoehtona on ilmaista osa ja kokonaisuus samassa lausekkeessa: ''kutittaa lapsen kainaloita, katsoa ystävän silmiin''. (» § 468.)%
100%esijakso%%%%Keskusteluntutkimus%VISK2004: Esijakso on keskustelun rakenteen kuvaukseen kuuluva termi, joka tarkoittaa vierusparin eli esim. kysymyksen ja vastauksen muodostaman toimintakokonaisuuden edelle sijoittuvaa valmistelevaa jaksoa. Esijaksolla puhuja tarkistaa jotakin sellaista, mikä toimii edellytyksenä varsinaisen puhetoiminnon toteutumiselle, esim. A: ''Oisko hetki aikaa''? B: ''Joo''. A: ''Kuule minä en ehdi kirjoittaa tätä juttua tänään''. (» § 1218.)%
101%esikenttä%%%%Keskusteluntutkimus%VISK2004: Esikenttä on lauseen sanajärjestystä koskeva termi, joka tarkoittaa lauseen teemapaikan edellä olevaa, ts. tavallisesti subjektia edeltävää osaa. Esikentässä on yleensä yksi nominaalinen lauseke ('''''Milloin''' sinä tulet?, '''Viime viikolla''' meillä oli kova kiire'') tai verbi ('''''Ei''' tämä hassumpaa ole''). (» § 1369.)%
102%essentiaalinen verbijohdos%%%%Kielioppi, Muoto-oppi%VISK2004: Essentiaalinen verbijohdos ilmaisee toimimista tai olemista kantana olevan nominin tarkoittamalla tavalla, esim. ''emännöidä, köyhäillä, sairastaa'' (» § 303).%
103%essiivi%%%%Kielioppi, Muoto-oppi%VISK2004: Essiivi on ''na''- ~ ''nä''-päätteinen sijamuoto, jota käytetään tyypillisesti temporaalisen adverbiaalin sijana, esim. ''seuraavana päivänä, viime aikoina'', sekä tilaa ilmaisevissa predikatiiviadverbiaaleissa, esim. ''Opettaja on '''sairaana''''' (» § 1258).%
104%etujäsen%%%%Keskusteluntutkimus%VISK2004: Etujäsen on (1) keskustelun rakennekuvauksen termi, joka tarkoittaa vierusparin eli kahden eri puhujan (puheen)vuoron muodostaman kokonaisuuden ensimmäistä osaa, esim. kysymystä kysymyksen ja vastauksen muodostamassa vierusparissa (» § 1197). (2) Yhdyslauseen ensimmäistä jäsenlausetta voidaan kutsua etujäseneksi, esim. vaikka-konjunktiolla alkavaa adverbiaalilausetta seuraavassa yhdyslauseessa: ''Vaikka sataisi kaatamalla, lähden lenkille''.%
105%etulaajennus%%%%Kielioppi, Muoto-oppi%VISK2004: Etulaajennus on nimitys sanan edellä oleville laajennuksille, ts. täydennyksille tai määritteille, esim. '''''mukavia''' päiviä, '''hyttysten''' pyydystäminen, '''hyönteisiä''' syövä''.%
106%etumäärite%%%%Kielioppi, Muoto-oppi%VISK2004: Etumäärite on sanan edellä oleva määrite, esim. '''''mukavia''' päiviä, '''valtavan''' mukavia, '''äidin''' laukku''.%
107%etuvokaali%Vokaali, jonka tuottamisen aikana kielen selän aikaansaama suuväylän kapein kohta sijaitsee suun etuosassa, esim. ''i, e, y, ö, ä''. Toisinaan puhutaan palataalisista vokaaleista.%%%Fonetiikka%VISK2004: Etuvokaaleja ovat ''i, e, y, ö'' ja ''ä'', joita äännettäessä kielen selän synnyttämä suuväylän kapein kohta on suun etuosassa. Vrt. takavokaalit ''u, o, a''. Ks. myös vokaalisointu, jonka suhteen ''i'' ja ''e'' ovat neutraaleja: ''sakki – säkki''. (» § 2.)%
108%evidentiaalisuus%%%%Kielioppi, Lauseoppi%VISK2004: Evidentiaalisuus on episteemisen modaalisuuden laji. Evidentiaalisia ovat sellaiset kielen keinot, joilla osoitetaan, miten puhuja on saanut tietonsa: perustuuko se toisen käden tietoon eli kuulopuheeseen (esim. ''Hän tulee '''kuulemma''' huomenna; Kerttu '''oli nähnyt''' sen ryöstäjän''), omaan havaintoon (esim. '''''Näköjään''' yöllä on satanut'') vai päättelyyn (esim. ''Joku '''on syönyt''' lautaseltani'') (» § 1557).%
109%faktiivinen verbi%%%%Kielioppi, Lauseoppi%VISK2004: Faktiivisiksi sanotaan verbejä, joiden lausetäydennys esitetään paikkansa pitävänä, esim. ''tietää, todeta, huomata, ymmärtää, myöntää, paheksua, valittaa'': ''Tiedän, että hän tulee pian''. Ks. ei-faktiivinen verbi kuten ''luulla'' (» § 1561).%
110%feminiinijohdos%%%%Kielioppi, Muoto-oppi%VISK2004: Feminiinijohdos on nimitys naispuolista yksilöä ilmaiseville substantiivijohdoksille. Yleisin johdin on -''tar ~ -tär'': ''näyttelijätär, ranskatar'' (» § 192–).%
111%finaalinen suhde%%%%Kielioppi, Lauseoppi%VISK2004: Merkitykseltään finaalinen on sellainen lauseiden välinen suhde, jossa puheena olevan asiaintilan esitetään olevan tavoitteen tai tarkoituksen motivoima. Suhteen tyypillinen ilmauskeino on yleiskielessä konjunktio jotta (''Juoksen jotta ehtisin''), mutta sitä ilmaisee myös että (''Juoksen että ehtisin'') ja niin että (''Juoksen niin että ehdin varmasti''). Myös infiniittisellä finaalirakenteella ilmaistaan vastaavaa suhdetta: ''Juoksen ehtiäkseni paikalle''. (» § 1133.)%
112%finaalirakenne%%%%Kielioppi, Lauseoppi%VISK2004: Finaalirakenteeksi kutsutaan infiniittistä lauseketta, jonka muodostaa A-infinitiivin possessiivisuffiksillinen translatiivimuoto laajennuksineen ja joka ilmaisee tarkoitusta, esim. ''Lähden maalle '''levätäkseni kunnolla''', Hän tarvitsee lepoa '''toipuakseen'''''. Joskus rakenne ilmaisee pelkkää myöhemmyyttä suhteessa hallitsevan verbin ilmaisemaan tilanteeseen, esim. ''Joukkue pääsi jatkoon vain '''pudotakseen heti seuraavalla kierroksella'''''. (» § 513–514.)%
113%finiittiverbi%%%%Kielioppi, Lauseoppi%VISK2004: Finiittiverbi eli finiittinen verbi on verbinmuoto, jonka keskeinen tuntomerkki on kieliopillinen persoona, ts. verbi kongruoi perussubjektin kanssa tai kyseessä on passiivimuoto tai muu yksipersoonainen muoto; lisäksi finiittiverbiin sisältyvät tempus ja modus (kieltoverbi on muun kuin persoonan suhteen vajaa). Finiittisiä muotoja ovat esim. ''en, olette, katsoi, lähtisivät, lähdettiin, lähdettäis(iin), täytyi''. Finiittiverbi on lauseen välttämätön osa. Lisäksi verbeillä on infiniittimuotoja.%
114%fokus (syntaksi)%%%%Kielioppi, Lauseoppi%VISK2004: Fokus on (1) se lauseen osa, joka sisältää varsinaisen uuden informaation, keskeisen huomionkohteen; tässä mielessä fokus on sama kuin reema. (2) Fokuksella tarkoitetaan myös sitä lauseen osaa, joka nostetaan esille esim. fokuspartikkelilla (''Vain '''sinä''' voit auttaa'') tai kiellolla (''Et '''sinä''' tätä saa vaan minä''); ks. kiellon fokus.%
115%fokusoiva lohkorakenne%%%%Kielioppi, Lauseoppi%VISK2004: Fokusoiva lohkorakenne (eli ekvatiivinen fokusrakenne) on fokusrakenteisiin kuuluva ilmaustyyppi, jossa lauseen osa osoitetaan fokukseksi käyttämällä relatiivilauseen sisältävää predikatiivilausetta, esim. ''Kauppa se on joka kannattaa; Se oli kyllä se myyjä, joka lopulta nosti sen omenan lattialta'' merkityksessä ’se, joka lopulta nosti sen omenan lattialta, oli se myyjä’. (» § 1404.)%
116%fokuspartikkeli%%%%Kielioppi, Lauseoppi%VISK2004: Fokuspartikkeli on sellainen partikkeli, joka nostaa fokukseen (2) jonkin lauseen osan yhtenä useammista vaihtoehdoista, esim. ''jopa, vain, ainakin, myös, -kin''. Osa partikkeleista, esim. myös, implikoi sanotun koskevan fokusta vaihtoehtoineen (esim. ''Otan myös kahvia'' ‘myös muuta’), toiset partikkelit, kuten ''vain, taas'' sulkevat vaihtoehdot yhteydestä pois (esim. ''Otan vain kahvia'' ’en muuta’). Partikkeli voi nostaa fokukseen millaisen lausekkeen tahansa, myös koko lauseen, esim. ''Minä unohdin eilen myös sanakirjan kotiin'' (unohdin muutakin), ''Minä unohdin myös eilen sanakirjan kotiin'' (olen unohtanut muulloinkin), ''Myös minä unohdin sanakirjan'' (joku muukin unohti), ''Minä myös unohdin sanakirjan eilen'' (en vain myöhästynyt kurssilta). Monet fokuspartikkelit asettavat vaihtoehdot asteikolle siten, että fokusoitava on asteikon ääripäässä, esim. ''jopa minä'' ’myös minä, vaikka olen tässä yhteydessä epätodennäköisin vaihtoehto’. Tällaisia fokuspartikkeleita onkin sanottu myös asteikkopartikkeleiksi. (» § 839–.)%
117%fokusrakenne%%%%Kielioppi, Lauseoppi%VISK2004: Fokusrakenteiksi sanotaan ilmaustyyppejä, joissa jokin lauseen osa osoitetaan fokukseksi rakenteellisin keinoin. Tällaisia keinoja ovat esim. lauseenalkuisen lausekkeen jäljessä esiintyvä ekspletiivinen pronomini se tai ne, esim. ''Sinä se aina jaksat touhuta'', sekä fokusoiva lohkorakenne, kuten ilmauksessa ''Kauppa se on, joka kannattaa''. (» § 1715.)%
118%foneemi%%%%Fonetiikka%VISK2004: Foneemi on nimitys äännejärjestelmän yksikölle, jolla on merkitystä erottava tehtävä. Esim. ''n'' ja ''m'' ovat eri foneemeja, koska ne erottava sanat ''kana'' ja ''kama'' (» § 1).%
119%fonotaksi%%%%Fonologia%VISK2004: Fonotaksi tarkoittaa mahdollisten foneemiyhtymien esiintymisrajoituksia, esim. ''rsk'' on sanan sisällä mahdollinen kolmen konsonantin yhtymä (''myrsky''), ''ksr'' ei (» § 1). Myös vokaalisointu on fonotaktinen ilmiö.%
120%frekventatiivinen verbijohdos%%%%Kielioppi, Muoto-oppi%VISK2004: Frekventatiiviseksi sanotaan verbijohdosta, joka ilmaisee usein toistuvaa tai jatkuvaa tilannetta; verbi on aspektimerkitykseltään yleensä rajapakoinen ja sen kuvaama tilanne rajaamaton, esim. ''Lomalla '''lueskelin''' ja '''laiskottelin'''''. Tärkeimmät frekventatiiviset johdinainekset ovat -''le-, - i-, -ksi-, -hti''- ja -''o''-. (» § 351–.)%
121%frikatiivi%Äänne, joka syntyy ääntöväylän supistumakohdalla ilmavirran aiheuttamasta hankaushälystä, esim. [f, x, s]. Frikatiiveihin luetaan spirantit ja sibilantit.%%%Fonetiikka%VISK2004: Frikatiivi on sellainen konsonantti, joka syntyy kun ilmavirta aiheuttaa hankaushälyä ääntöväylän kapeikossa. Frikatiiveja ovat esim. ''s'', ''f'' ja ''h'', joista ''h'' voi olla puolivokaalimainenkin. (» § 4.)%
122%futuuri%%%%Kielioppi, Muoto-oppi%VISK2004: Futuuri on nimitys puhehetken kannalta tulevan tilanteen aikaa tarkoittavalle tempusmuodolle. Suomessa ei ole futuuritempusta, mutta voidaan puhua ilmausten futuurisesta merkityksestä. Puhumisajan kannalta tulevaa aikaa ilmaistaan mm. preesensmuodolla ja tulevaan aikaan viittaavilla adverbiaaleilla, esim. ''Lähdemme ensi viikolla'', sekä erilaisilla liittoilmauksilla, esim. ''tulen menemään, on tuleva''. On myös erilaisia tapoja ilmaista menneen viittaushetken kannalta myöhempää, ”tulevaa menneessä”, esim. ''Vasta viime jouluna ymmärsin, että tulisimme tarvitsemaan vielä paljon aikaa toipumiseen''. (» § 1542–.)%
123%geminaatta%%%%Fonologia%VISK2004: Geminaataksi kutsutaan kestoltaan pitkää konsonanttia, esim. sanoissa ''ku'''kk'''a'', ''hy'''pp'''i''. Äännejärjestelmän kannalta se on esim. sanoista ''kuka – ku'''kk'''a'' ilmenevän, merkitystä erottavan pituusopposition pitempi jäsen. Geminaatan alku- ja jälkiosa kuuluvat eri tavuihin. (» § 18).%
124%geneerinen%%%%Semantiikka%VISK2004: Kun NP tai lause tulkitaan yleistäviksi, niiden sanotaan olevan geneerisiä. (1) Geneerisellä NP:llä viitataan kokonaiseen lajiin, luokkaan tai tyyppiin eikä tiettyyn, kontekstista ilmenevään tarkoitteeseen, esim. '''''Jänis''' on jyrsijä, '''Tuollaisessa talossa''' olisi mukava asua''. (2) Geneerisillä lauseilla esitetään mm. tapojen ja normien kuvauksia sekä määritelmiä, jotka eivät ilmaise jonakin tiettynä ajankohtana toteutuvaa tilannetta. Lause voi olla geneerinen, vaikka sen subjekti ei olisikaan geneerinen, esim. tavan kuvauksissa kuten ''Minäkin kuljin ennen mustissa vaatteissa''. (» § 1407.)%
125%genetiivi%%%%Kielioppi, Muoto-oppi%VISK2004: Genetiivi on kieliopillinen sija, jonka pääte on yksikössä -''n'' ja monikossa runsaampi ''n''-loppuinen aines, esim. ''auto'''n''', kuljettaji'''en''', las'''ten''', mai'''den''', mai'''tten'''''. Substantiivin etumääritteenä oleva substantiivi on oletusarvoisesti genetiivissä, jolloin sija ilmentää semanttisesti monia erilaisia kuuluvuussuhteita, esim. '''''äidin''' laukku, '''ensimmäisen lapsen''' syntymä''. Lisäksi sgenetiiviä käytetään mm. postposition täydennyksessä ('''''äidin''' luona''), objektissa (''Näetkö '''äidin''''') ja nesessiivisten lauseiden ja infiniittisten rakenteiden subjektissa ('''''Meidän äidin''' piti jo tulla, '''Äidin''' lähdettyä lapset avasivat telkkarin''). (» § 1232.)%
126%genetiivisubjekti%%%%Kielioppi, Lauseoppi%VISK2004: Genetiivisubjekti eli genetiivisijainen subjekti esiintyy nesessiivirakenteessa, jossa predikaatti on yksipersoonainen tai yksipersoonaisessa käytössä, esim. '''''Minun''' täytyy nyt lähteä''. Genetiivi on tavallinen subjektin sija myös infiniittisissä rakenteissa, esim. ''Kuulin '''siivoojan''' tulevan, '''Hänen''' lähdettyään rentouduin, Onko tämä '''sinun''' tekemäsi? Annoin '''lapsen''' yrittää itse''. (» § 910.)%
127%glottalisaatio%%%%Fonetiikka%VISK2004: Glottalisaatio tarkoittaa äänihuulten välisen raon supistumista tai täydellistä sulkeutumista niin, että syntyy glottaaliklusiili. Glottalisaatiota esiintyy rajageminaatiossa vokaalien välisessä asemassa (''anna’ ’olla'') ja savolaismurteissa myös sananloppuisen n:n tilalla vokaalialkuisen sanan edellä (''minäki’ ’ole’ ’ollu'') sekä vokaalialkuisen sanan alussa ylipäätään (''aulis ‘illalla'' vrt. ''Auli sillalla''). (» § 36.)%
128%habitiiviadverbiaali%%%%Kielioppi, Lauseoppi%VISK2004: Habitiiviadverbiaaliksi kutsutaan omistusta tai muuta kuuluvuutta ilmaisevaa ulkopaikallissijaista lauseketta. Omistuslauseessa adessiivisijainen habitiiviadverbiaali on lausetyypin rakenteellinen täydennys, jonka tarkoite on yleensä elollinen tai muuten omistamiseen tai hallussa pitämiseen kykeneväksi esitetty entiteetti: ''Minulla ~ firmalla on auto''. Habitiiviadverbiaali esiintyy myös lauseissa, jotka tarkoittavat tilassa tai muuta kokijana olemista, esim. ''Hänellä oli asiat hyvin, Minulla on hyvä olla, Meillä ei ole mitään valittamista''. Habitiivisia ovat lisäksi vastaavat allatiivi- ja ablatiivisijaiset adverbiaalit: ''Sain häneltä lahjan, Annoin hänelle rahaa''. (» § 986–987.)%
129%habituaalinen tilanne%%%%Kielioppi, Lauseoppi%VISK2004: Habituaaliseksi nimitetään tilannetta, joka toistuu jonkin aikajakson aikana tai on jollekin aikajaksolle luonteenomainen, esim. ''Minä soitan kitaraa, Nuorena poltin tupakkaa''.%
130%hajarakenne%%%%Kielioppi, Lauseoppi%VISK2004: Hajarakenne on lauseen sanajärjestyksen kuvaukseen liittyvä termi, joka tarkoittaa sisällöllisesti yhteenkuuluvien ainesten sijaitsemista toisistaan erillään lauseessa, esim. '''''Suklaallekin''' hän on '''perso''', '''Miltä''' luulet sen '''maistuvan'''? '''Se''' on harmillista, '''että tässä täytyy vielä odottaa''''' (» § 1396).%
131%hakukysymys%%%%Kielioppi, Lauseoppi%VISK2004: Hakukysymyksen alussa on interrogatiivipronomini, interrogatiivinen proadverbi tai -adjektiivi ja jolla kysytään tätä vastaavan lauseen osan sisältöä, esim. ''Mitä sinä tilasit? Minkälainen päivä sinulla on huomenna? Kuka tuli?'' (» § 1679).%
132%hallitseva lause%%%%Kielioppi, Lauseoppi%VISK2004: Lauseiden välisessä hierarkiassa hallitseva on se lause, jonka rakenteellinen osa on alisteinen lause, esim. '''''Liisa sanoi''', että hän tulee pian''. Hallitseva lause voi olla päälause, mutta myös itse toiselle lauseelle alisteinen. (» § 883.) Vastaavasti puhutaan infiniittisen rakenteen hallitsevasta lauseesta: '''''Liisa sanoi''' tulevansa pian'' (» § 491).%
133%hallitseva rakenne%%%%Kielioppi, Lauseoppi%VISK2004: Hallitseva rakenne on yleisnimike hallitsevalle lauseelle ja vastaavassa asemassa olevalle infiniittiselle rakenteelle. Esim. ilmauksessa ''Liisa arveli kykenevänsä tekemään tehtävän'' lauseke tekemään tehtävän sisältyy hallitsevaan rakenteeseen kykenevänsä tekemään tehtävän, joka puolestaan sisältyy hallitsevaan lauseeseen ''Liisa arveli''... (» § 491).%
134%heikko aste%%%%Fonologia%VISK2004: Heikko aste on nimitys astevaihtelun alaisten sanojen toiselle vaihtelumuodolle vahvan asteen vastapoolina. Suorassa astevaihtelussa heikkoa astetta edustavat nomineilla mm. genetiivimuodot, esim. ''katon'' (vahva aste: ''katto''), ''kukan'' (''kukka''), ''tupen'' (''tuppi''), ''sangan'' (''sanka'') jne. ja verbeillä 1. ja 2. persoonan muodot, esim. ''luen'' (vahva aste: ''lukea''), ''saavumme'' (''saapua''). Käänteisessä astevaihtelussa heikkoa astetta edustaa sekä nomineilla että verbeillä perusmuoto, esim. ''vaate'' (''vaatteen''), ''ajatella'' (''ajattelen''), ''rike'' (''rikkeen''), ''taive'' (''taipeen''). (» § 41–, 56.)%
135%heikko vartalo%%%%Fonologia%VISK2004: Heikko vartalo on astevaihtelun alaisen sanan kuten ''kukka, vaate'' heikkoasteinen vartalo, esim. '''''kuka'''-n, '''vaate'''-tta'', ks. heikko aste (» § 56).%
136%huomionkohdistin%%%%Keskusteluntutkimus%VISK2004: Huomionkohdistin on nimitys sellaisille interjektion kaltaisille sanoille kuin ''haloo'', ''hei, pst, kuule'', jotka toimivat kuulijan huomiota etsivänä lausumana tai aloittavat sellaisen; ''hei'' ja ''kuule'' esiintyvät myös vuoron keskellä ja lopussa (» § 858).%
137%huomiopiiri%%%%Keskusteluntutkimus%VISK2004: Huomiopiirillä tarkoitetaan kunkin keskustelijan omaa aluetta keskustelun kulloisessakin vaiheessa, ymmärrettynä paitsi konkreettiseksi myös toiminnalliseksi tai abstraktiksi läheisyydeksi. Käsitteen avulla on kuvattu deiktisten ilmausten kuten ''tämä'', ''tuo'' ja ''se'' käyttöä. Pronominilla ''tämä'' puhuja voi osoittaa tarkoitteen olevan omassa huomiopiirissään: se voi esim. sijaita hänen lähellään tai olla muuten läheiseksi koettu, juuri käsiteltävä tai toiselle tarjottava asia. ''Tuo''-pronominilla taas voi osoittaa tarkoitteen olevan puhujan huomiopiirin ulkopuolella ja ''se''-pronominilla kuulijan huomiopiirissä. (» § 1424, 722.)%
138%hyponyymi%%%%Semantiikka%VISK2004: Hyponyymilla tarkoitetaan käsitteen alakäsitettä. Esim. ''lihakeitto'' ja ''kasVISK2004eitto'' ovat ''keiton'' hyponyymejä, tämä vuorostaan ''ruokalajin''.%
139%idiomi%%%%Sanasto%VISK2004: Idiomi on kiteytynyt sanaliitto, jonka merkitys ei muodostu suoraan sen osien merkityksestä, esim. ''heittää kirves järveen, tuon tuostakin''. Idiomilla voi kokonaisuutena olla oma valenssikin, esim. ''saada tarpeekseen (jostakin)''. (» § 454.)%
140%illatiivi%%%%Kielioppi, Muoto-oppi%VISK2004: Illatiivi on konkreettisessa merkityksessään tulosijamerkityksinen sisäpaikallissija, jonka päätteet ovat yksikössä vokaali + -''n'' (esim. ''kala'''an''', asia'''an'''''), -''h''- + vokaali + -''n'' (''tuo'''hon''''') sekä -''seen'' (''perhee'''seen''''') ja monikossa -''in'' (''pieni'''in'''''), -''hin'' (''kaloi'''hin''''') ja -''siin'' (''perhei'''siin'''''), esim. ''mennä metsään'', ''perehtyä asioihin'' (» § 93, 1256).%
141%ilmiölause%%%%Kielioppi, Lauseoppi%VISK2004: Ilmiölause on syntaktinen erikoislausetyyppi, jonka subjekti on verbin jäljessä ja jossa ei verbin edellä (teemapaikassa) ole nominaalista lauseenjäsentä, esim. ''On muitakin vaihtoehtoja, Ilmeni taas uusi ongelma''. Ilmiölause on eksistentiaalilauseen alatyyppi. (» § 899.)%
142%imitatiivijohdos%%%%Kielioppi, Muoto-oppi%VISK2004: Imitatiivijohdos eli sitaattijohdos on toistuvaa määrämuotoista ääntelyä tai sanankäyttöä kuvaava ''(t)ta- ~ (t)tä''- tai ''(t)tele''-johtiminen verbi. Imitatiivijohdoksen kantavartalona on interjektio (''voihkia'') tai muu deskriptiivinen äännös (''hohottaa'') taikka konjunktio (''jossitella'') tai muu partikkeli (''niikutella''). (» § 310.)%
143%imperatiivi%%%%Kielioppi, Muoto-oppi%VISK2004: Imperatiivi on verbin modus, jolla on vajaa persoonataivutus ja jonka keskeinen tehtävä on ilmaista käskyä, kehotusta tai pyyntöä (imperatiivilause). Yksikön 2. persoonassa ei ole tunnusta, esim. ''tule, siivoa'' (muoto kyllä aiheuttaa rajageminaation). Monikon 2. persoonassa tunnus on -''kaa ~ -kää'', esim. ''tul'''kaa''''', ''äl'''kää''' siivotko''; verbin kieltomuodossa on pääte -''ko ~ -kö''. Monikon 1. persoonan ''kaa- ~ kää''- tunnuksinen imperatiivimuoto on arkaistinen, esim. ''Rukoil'''kaa'''mme''. Samassa tehtävässä käytetään verbin passiivimuotoa, esim. ''Juostaan!'' Imperatiivin 3. persoonaa ja passiivin imperatiivia sanotaan niiden erilaisen käytön vuoksi myös jussiiviksi. Sen tunnukset ovat -''koon ~ -köön'' ja -''koot ~ -kööt'': ''tehköön, tehkööt, annettakoon''. (» § 118.)%
144%imperatiivilause%%%%Kielioppi, Lauseoppi%VISK2004: Imperatiivi- eli käskylause on modaalinen lausetyyppi, jonka verbi on modukseltaan imperatiivimuotoinen, esim. ''Tule tänne, Älkää menkö vielä''. Imperatiivilause on prototyyppinen tapa muodostaa direktiivi. Rakenteeltaan imperatiivilause on subjektiton ja yleensä verbialkuinen. (» § 889.)%
145%imperfekti%%%%Kielioppi, Muoto-oppi%VISK2004: Imperfekti (preteriti) on puhehetkeä edeltävää, ts. mennyttä aikaa tarkoittava tempusmuoto, jota käytetään tyypillisesti kerronnassa. Imperfektin tunnus on -''i''- tai -''si''-: ''Tul'''i'''n eilen, Me käyt'''i'''in Lapissa, Vasta'''si'''tte oikein, Tie'''si'''kö hän minne meni?'' (puheessa on kertoa-tyyppisillä verbeillä 3. persoonassa myös ''i'':tön muoto: ''Mitä se sano?''). Kielteisessä muodossa on apuverbinä kieltoverbi ja pääverbinä partisiippi: ''en syönyt, emme vastanneet, ei uskottu'' (» § 1530–, 112.)%
146%implikaatio%%%%Semantiikka%VISK2004: Implikaatiolla tarkoitetaan laajasti ottaen merkitystä, joka on pääteltävissä ilmauksesta, vaikka sitä ei varsinaisesti "sanota". Implikaatioita on tyypitelty eri tavoin mm. sen perusteella, onko implikaatio vakiintunut osaksi ilmauksen merkitykstä vai riippuuko se pelkästään ilmauksen käyttötilanteesta.%
147%implikatiivinen verbi%%%%Kielioppi, Lauseoppi%VISK2004: Implikatiivisiksi sanotaan sellaisia verbejä kuin alkaa, ehtiä, huomata, jaksaa, muistaa, onnistua, jotka saavat infinitiivitäydennyksen ja implikoivat myönteisessä lauseessa täydennyksensä ilmaiseman asiaintilan toteutuvan ja kielteisessä lauseessa taas, että se ei toteudu, esim. ''Muistin sulkea tietokoneen, En muistanut sulkea tietokonetta''. (» § 471.) Jos täydennyksenä on että-lause, verbi implikoi sekä myönteisessä että kielteisessä lauseessa sen sisällön pitävän paikkansa, esim. ''Muistin, että lähetys alkaa kello 18.05; En muistanut, että lähetys alkaa kello 18.05''. Ks. ei-implikatiivinen verbi. (» § 1561.)%
148%indefiniittinen%%%%Kielioppi, Lauseoppi%VISK2004: Indefiniittinen eli epämääräinen on sellainen substantiivilauseke, jonka tarkoitetta kuulijan tai lukijan ei puhetilanteessa edellytetä tunnistavan. Lausekkeen voi osoittaa indefiniittiseksi käyttämällä mm. indefiniittistä kvanttoripronominia, esim. ''joku ~ eräs ~ yks(i) mies'', tai proadjektiivia, mutta yleensä indefiniittisyys on tulkinnan varassa. Ellei toisin osoiteta, eksistentiaali- ja omistuslauseen verbinjälkeinen NP tulkitaan yleensä indefiniittiseksi, esim. ''Meillä on uusi tietokone''. (» § 1409–.) Ks. myös spesifinen indefiniittisyys ja kvantitatiivinen epämääräisyys.%
149%indefiniittinen kvanttoripronomini%%%%Kielioppi, Sanaluokat%VISK2004: Indefiniittinen kvanttoripronomini ilmaisee, että puheena oleva entiteetti tai joukko on yksi monista mahdollisista, ei mikään tietty. Esim. lause ''Joku kyllä lukee viestisi'' tarkoittaa, että on ainakin yksi ihminen, joka lukee viestin. Indefiniittisiä kvanttoripronomineja ovat ''joku, jokin, jompikumpi, eräs, muuan, yks(i), jokunen, muutama''. (» § 746–.)%
150%indeksaalisuus%%%%Semantiikka%VISK2004: Indeksaalisuus on kielitieteellisessä ja etenkin semioottisessa kirjallisuudessa käytetty, deiktisyyttä kattavampi nimitys. Sen alaan kuuluvat deiktiset pronominit ja adverbit kuten ''tämä, siellä, nyt'', mutta myös muut kielen keinot, jotka välittävät tietoa kontekstipiirteistä, esim. puhujan sukupuolesta, murretaustasta, asemassa keskustelussa, asenteista ja reaktioista, ja vaikuttavat osaltaan tekstin tulkintaan. Tällaisia ovat esim. dialogipartikkelit ''joo'' tai ''niin''. (» § 1427.)%
151%indikatiivi%%%%Kielioppi, Lauseoppi%VISK2004: Indikatiivi on tunnukseton verbin modus, jolla voi ilmaista esim. kategorisen väitteen. Indikatiivilla on kaikki tempukset, esim. ''sanoo, sanoin, ovat sanoneet, oli sanottu''. (» § 1590.)%
152%inessiivi%%%%Kielioppi, Muoto-oppi%VISK2004: Inessiivi on konkreettisessa merkityksessään olosijamerkityksinen sisäpaikallissija, jonka pääte on -''ssa ~ -ssä'': ''talo'''ssa''', kirja'''ssa''', Kuopio'''ssa''', muutama'''ssa''' hetke'''ssä''''' (» § 1251).%
153%infiniittimuoto%%%%Kielioppi, Lauseoppi%VISK2004: Infiniittimuodot (verbien infiniittiset muodot eli nominaalimuodot) käyttäytyvät osittain verbien ja osittain nominien tavoin. Verbivartalon jäljessä on infiniittimuodon tunnus ja sen jäljessä mahdollisia nominin taivutustunnuksia kuten sijapääte. Infiniittimuotoja ovat infinitiivit, ts. A-infinitiivi (''meluta, laulaakseen''), E-infinitiivi (''laulaen, melutessa'') ja MA-infinitiivi (''laulamassa, meluamaan'') sekä partisiipit, ts. VA-partisiippi (''meluava, pestävä''), NUT-partisiippi (''laulanut''), TU-partisiippi (''laulettu'') ja agenttipartisiippi (''laulamani''). Partisiipeilla on luku- ja sijataivutus; infinitiivit ovat vähemmän nominaalisia, sillä niillä ei ole lukutaivutusta ja sijataivutuskin on vajaa. Verbeille ominaisesti infiniittimuodot saavat vaihtelevasijaisen objektin, esim. ''kirjaa ~ kirjan lukenut tyttö''. Niiltä kuitenkin puuttuvat finiittiverbin keskeiset tunnukset tempus, modus ja persoona. Jos muotoon voi sisältyä persoona, se ilmaistaan nominien tavoin possessiivisuffiksilla, esim. ''laulaessa'''an''', vastattua'''ni'''''. Partisiippimuodoilla voi ilmaista suhteellista aikaa, esim. ''Uskoin hänen lähtevän'' (päättymättömyys) ~ ''lähteneen'' (aiemmuus). (» § 490–.)%
154%infiniittirakenne%%%%Kielioppi, Lauseoppi%VISK2004: Infiniittirakenne eli infiniittilauseke (infiniittinen lauseke) on verbin infiniittisen muodon eli infinitiivin tai partisiipin muodostama lauseke, ts. infinitiivi- tai partisiippilauseke. Siihen voi sisältyä verbin laajennuksia, joten lauseke on siinä suhteessa lauseen kaltainen, esim. ''omenaa syömässä, kirjan nopeasti lukenut''. Infiniittirakenteen mahdollinen subjekti on yleensä genetiivissä, esim. ''lasten lähdettyä, mummin neuloma''. Infiniittirakenteen osat eivät aina ole lauseessa vierekkäin, esim. '''''Onnettomuutta''' osattiin '''odottaa'''''. (» § 491.)%
155%infinitiivi%%%%Kielioppi, Lauseoppi%VISK2004: Infinitiivi on verbin infiniittimuoto, jolla on sekä verbin että substantiivin ominaisuuksia. Verbimäistä on verbikanta ja verbin täydennykset, substantiivimaista osittainen sijataivutus sekä se, että infinitiivilauseke esiintyy mm. subjektina, objektina tai adverbiaalina. Infinitiivejä ovat A-infinitiivi, jolla on perusmuoto (''laulaa, meluta'') ja possessiivisuffiksillinen translatiivi (''laulaakseen''), E-infinitiivi, jolla on aktiivin ja passiivin inessiivi (''laulaessa, laulettaessa'') ja aktiivin instruktiivi (''laulaen'') sekä MA-infinitiivi, jolla on viisi produktiivista sijamuotoa, inessiivi, elatiivi, illatiivi, adessiivi ja abessiivi (''laulamassa, laulamasta, laulamaan, laulamalla, laulamatta'') sekä kiteymissä instruktiivi (''piti sanoman''). Monikkomuotoja infinitiiveillä ei ole. (» § 492–.)%
156%infinitiivilauseke%%%%Kielioppi, Lauseoppi%VISK2004: Infinitiivilausekkeen edussanana on infinitiivi. Infinitiivilausekkeet esiintyvät lauseessa substantiivilausekkeen eli NP:n tehtävissä: subjektina (esim. ''Ongelmana oli '''löytää sopiva henkilö'''''), objektina (''Unohdin '''lukita oven''''') ja adverbiaalina (''Opettele '''hoitamaan asiasi'''; '''Merkkejä seuraten''' he löysivät perille''). (» § 492–.)%
157%informaatiorakenne%%%%Kielioppi, Lauseoppi%VISK2004: Informaatiorakenteella tarkoitetaan informaation jäsentelyä lauseessa, etenkin sitä, mitä lauseessa esitetään tuttuna tai tunnetuksi edellytettynä (temaattinen osa) ja mitä uutena tai uutiseksi arvioituna (remaattinen osa eli reema) (» § 1370).%
158%inklusiivinen fokuspartikkeli%%%%Kielioppi, Lauseoppi%VISK2004: Inklusiivinen fokuspartikkeli on nimitys sellaisille partikkeleille kuin ''myös, -kin, ainakin'' ja ''jopa'', jotka implikoivat, että sanottu pätee muihinkin vaihtoehtoihin kuin puheena olevaan, esim. ''Hän pitää jopa mämmistä'' ’myös muusta’ (» § 840–).%
159%inkoatiivinen%%%%Kielioppi, Muoto-oppi%VISK2004: Inkoatiivinen on sellainen verbi, joka ilmaisee kantasanan tarkoittaman tilan alkamista tai siihen joutumista, esim. ''puhjeta, rakastua, suuttua, yllättyä, sairastua, viisastua''. Tyypillinen inkoatiivinen verbi on ''u- ~ y''-vartaloinen, muita ovat esim. ''säikähtää, sulaa, pehmetä''. (» § 337, 347, 466.)%
160%inkongruenssi%%%%Kielioppi, Lauseoppi%VISK2004: Inkongruenssiksi sanotaan kongruenssin toteutumattomuutta sellaisissa yhteyksissä, joissa kongruenssia ilmauksen rakenteen näkökulmasta yleensä esiintyy, esim. ''Ne menee'' vrt. ''Ne menevät''. Inkongruenteiksi on sanottu myös sellaisia kiteymiä kuin ''tällä kertaa, näiltä osin'', joita voi vastata kongruoivan määritteen sisältävä lauseke, esim. ''tällä kerralla''.%
161%instruktiivi%%%%Kielioppi, Lauseoppi%VISK2004: Instruktiivi on vajaakäyttöinen sija, joka esiintyy ensisijaisesti tavan tai välineen adverbiaalina toimivissa nomineissa ja E-infinitiivissä. Pääte on nomineissa -''in'' ja E-infinitiivissä -''n'': ''Hän yritti kaikin voimin, Hän tuli hypellen''. Instruktiivilla ei ole erillistä yksikkö- ja monikkomuotoa. Muoto esiintyy myös MA-infinitiivin kiteymässä ''piti sanoman''. (» § 1263.)%
162%integroitunut määrite%%%%Kielioppi, Lauseoppi%VISK2004: Integroitunut määrite on lauseen propositionaaliseen sisältöön kuuluva verbin tai lauseen määrite, esim. tavan tai välineen adverbiaali: ''Hän söi '''nopeasti haarukalla ja veitsellä''''' (» § 962). Integroitunut adverbiaalilause voi sisältyä hallitsevan lauseen kysymyksen vaikutusalaan, esim. ''Tuleeko hän '''vaikka sataisi'''?'' Vastakohtana on tällöin epärestriktiivinen määrite (3). (» § 1115.)%
163%intensionaalinen verbi%%%%Semantiikka%VISK2004: Intensionaaliset verbit kuten ''epäillä, luulla, tahtoa, tietää'' ja ''uskoa'' kuvaavat episteemisiä tajunnantiloja. Verbistä riippuu, tulkitaanko täydennyksenä oleva lause tai muu rakenne paikkansapitäväksi vai ei; ks. faktiivinen verbi (esim. ''tietää''), ei-faktiivinen verbi (esim. ''luulla''), kontrafaktiivinen verbi (esim. ''teeskennellä''). (» § 1561.)%
164%intensiteettimäärite%%%%Semantiikka%VISK2004: Intensiteettimääritteitä eli ominaisuuden astetta intensifioivia astemääritteitä ovat intensiteettipartikkelit kuten ''erittäin, melko, sangen, varsin'', adjektiivien ja voimasanojen genetiivimuodot, esim. ''ihanan, kauhean, hemmetin'', sekä sellaiset sanat kuin ''tosi, sika, todella''. Ne ilmaisevat, missä määrin puheena oleva ominaisuuden, tavan tai määrän kuvaus pätee: ''erittäin ~ hyvin ~ suhteellisen ~ vähän vino''. Intensiteettimääritteitä saavat ensisijaisesti adjektiivit ja adverbit. Voimasanan genetiivimuoto voi määrittää substantiiviakin, esim. ''hemmetin pumppu ~ Maija'', jolloin kyse on jonkin kielteisen piirteen suuresta määrästä ko. tilanteessa. (» § 664–.)%
165%interjektio%%%%Kielioppi, Sanaluokat%VISK2004: Interjektio eli huudahduspartikkeli on nimitys vakiintuneille kielellisille äännähdyksille kuten ''huh, hui, yäk, kääk, oho, nono'', jotka osoittavat puhujan affektista reaktiota tapahtuneeseen, sanottuun tai omaan tunnetilaan. Interjektiot voivat rikkoa kielen äännerakenteen rajoituksia, esim. sanassa voi olla vokaaliyhtymä ''yä'' (''yäk'') tai sanan lopussa voi olla ''k'' tai ''h''. Kuullun tiedon vastaanottamista osoittavat sanat kuten ''aha'' ja ''jaaha'' voidaan lukea joko interjektioihin tai dialogipartikkeleihin. Interjektio esiintyy vuoron alussa, sisällä tai lopussa tai muodostaa vuoron yksin. (» § 856–.)%
166%interrogatiivilause%%%%Kielioppi, Lauseoppi%VISK2004: Interrogatiivilause eli kysymyslause on modaalinen lausetyyppi, jonka alussa on interrogatiivipronomini, esim. '''''Mitä''' sinä olet syönyt''? (hakukysymys), tai kysyvä liitepartikkeli -''ko ~ -kö'': ''On'''ko''' jo aika lähteä''? (vaihtoehtokysymys) (» § 888).%
167%interrogatiivipronomini%%%%Kielioppi, Sanaluokat%VISK2004: Interrogatiivipronomini on hakukysymyksissä käytettävä pronomini, esim. '''''Mitä''' sinä täällä teet? En tiedä, '''ketkä''' ovat tulossa'' (» § 734). Interrogatiivipronomineja ovat ''kuka, kumpi, kumpainen, mikä''. Interrogatiivinen proadjektiivi on ''minkälainen ~ millainen'', proadverbeja esim. ''missä, mihin, minne, milloin, miksi'' ja ''kuinka''.%
168%intransitiivilause%%%%Kielioppi, Lauseoppi%VISK2004: Intransitiivilause on monikäyttöinen, merkityksen suhteen avoin syntaktinen lausetyyppi, jossa on subjekti ja intransitiiviverbi. Tyypillisesti intransitiivilause ilmaisee suuntautumatonta toimintaa, esim. ''Lokit kirkuvat, Aika kuluu''. (» § 891.)%
169%intransitiiviverbi%%%%Kielioppi, Lauseoppi%VISK2004: Intransitiivinen on verbi, joka ei saa objektia. Intransitiivisia ovat yksipaikkaiset verbit, jotka saavat täydennyksekseen pelkän subjektin, esim. ''yskiä'' ja ''toteutua'', sekä verbit, jotka saavat subjektin ja adverbiaalitäydennyksen mutta eivät objektia, kuten ''sijaita'' tai ''saapua''. Jossakin täydennysmuotissa intransitiiviverbi voi esiintyä objektinkin kanssa, mutta objekti kuuluu koko muottiin, esim. ''Yskin keuhkoni pihalle''. (» § 459, 891.)%
170%inversio%%%%Kielioppi, Lauseoppi%VISK2004: Inversioksi (käänteiseksi sanajärjestykseksi) sanotaan sanajärjestystä, jossa subjekti on finiittiverbin jäljessä silloin, kun verbiä edeltää adverbiaali(lause), jokin nominaalinen lauseke tai repliikki. Liittomuodossa pääverbi seuraa subjektia, esim. ''Ennen '''olivat junatkin''' kulkeneet ajoissa; Vaikka asia hoidettiin nopeasti, '''eivät kaikki ole''' tyytyväisiä; Temppua '''tulivat monet muutkin''' ihmettelemään; Päivää, '''sanoi asiakas ovelta'''''. (» § 1376–1377.)%
171%isäntäsana%%%%Kielioppi, Lauseoppi%VISK2004: Isäntäsanaksi kutsutaan sitä sanaa, johon liitepartikkeli kiinnittyy, esim. sananmuodossa ''sinullako'' on isäntäsanana ''sinulla'' (» § 126).%
172%itsekorjaus%%%%Keskusteluntutkimus%VISK2004: Itsekorjaus on nimitys puhutun kielen ilmiölle, jossa puhuja korjaa tai tarkentaa juuri sanomaansa. Puhuja voi vaihtaa aloittamansa sanan tai ilmauksen johonkin toiseen (korvaava itsekorjaus) tai aloittaa keskeyttämänsä ilmauksen uudelleen siten, että mukaan tulee jotain edeltänyttä täydentävää ainesta (lisäävä itsekorjaus). Itsekorjaus voi esiintyä keskellä mitä hyvänsä rakennetta tai sanaa, ja sen alkua osoittaa jokin prosodinen merkki kuten sanan katkos, tauko tai äänteen venytys. Alkua voi myös osoittaa partikkeli, esim. ''tai, siis, eiku'', esim. ''Mä lähen huomenna tii- eiku ylihuomenna keskiviikkona''. Itsekorjauksessa käytettäviä partikkeleita sanotaan myös suunnittelupartikkeleiksi. (» § 1074–.)%
173%itsenäinen relatiivilause%%%%Kielioppi, Lauseoppi%VISK2004: Itsenäiseksi relatiivilauseeksi sanotaan sellaista relatiivilausetta, joka esiintyy ilman nominaalista korrelaattia ja toimii lauseessa subjektina, objektina, predikatiivina tai adverbiaalina, esim. '''''Joka pelkää''', jääköön kotiin, Minä menen '''minne huvittaa'''''. Lause esiintyy NP:n tapaan mutta on epäspesifinen tai geneerinen eli ei viittaa tiettyyn tarkoitteeseen. (» § 1169–.)%
174%jaollisuus%%%%Semantiikka%VISK2004: Jaollinen on entiteetti, jolla ei ole selviä rajoja; se koostuu keskenään samanaineksisista tai -tapaisista osista, jotka eivät ole yksilöitävissä. Kukin ainesosa edustaa kuitenkin kokonaisuutta ja on kuvattavissa samalla substantiivilla kuin kokonaisuus, esim. pisara vettä on yhtä lailla vettä kuin suurempikin määrä. Jaollisuus, kuten jaottomuuskin, on substantiivin tarkoitteen ominaisuus, mutta myös ao. substantiivia sanotaan jaolliseksi. Jaollisia ovat mm. ainesanat kuten ''vesi, puuro, rauta'' ja abstraktia asiaa, tunnetta, ominaisuutta, tilaa tai tapahtumaa kuvaavat substantiivit kuten ''ilo, musiikki, onnellisuus, väkivalta, oleskelu, juokseminen''. Jaollisia entiteettejä mitataan paljouksina: ''vähän vettä, lautasellinen puuroa''. Jaollistarkoitteinen NP voidaan osoittaa kvantitatiivisesti epämääräiseksi subjektin tai objektin (''Löytyi ~ löysin vettä'') ja predikatiivin (''Vesi oli hyvää'') partitiivimuodolla. (» § 555.)%
175%jaottomuus%%%%Semantiikka%VISK2004: Jaoton on entiteetti, jolla on selkeästi rajattavissa oleva hahmo ja joka on yksilöitävissä, esim. ''lusikka, tyttö''; sitä ei voi jakaa osiin ilman että se lakkaa olemasta kyseinen entiteetti. Jaottomat entiteetit ovat laskettavia (''kaksi lusikkaa, monta tyttöä''), ja niiden joukkoihin voi viitata monikolla (''lusikat, tytöt''). Jaottomuus, kuten jaollisuuskin, on substantiivin tarkoitteen ominaisuus, mutta myös ao. substantiivia sanotaan jaottomaksi. Jaotontarkoitteiset NP:t ovat kvantitatiivisesti määräisiä, mikä näkyy subjektin, objektin ja predikatiivin sijoissa: subjekti ja predikatiivi ovat yksikössä nominatiivissa (''Tuo talo on tosi mahtava''), ja objektina on myöntömuotoisessa aspektiltaan rajatussa lauseessa totaaliobjekti (''Löysimme ihanan asunnon''). (» § 554.)%
176%johdin%%%%Kielioppi, Muoto-oppi%VISK2004: Johdin on sanavartaloon liittyvä itsenäisenä sanana esiintymätön kielenaines, jolla sanasta muodostetaan toinen sana. Taivutusmuotoisessa sanassa johdin on taivutuspäätteiden edellä, esim. ''suruttomalla'', ''lauleskelen''. (» § 156.)%
177%johdos%%%%Kielioppi, Muoto-oppi%VISK2004: Johdos on nimitys johtamalla syntyneelle sanalle, joka koostuu sanavartalosta ja johtimesta tai johtimista. Johdoksia on erityisesti verbeissä (''kunnostautua''), substantiiveissa (''kanala'') ja adjektiiveissa (''pienehkö'') mutta myös adverbeissa (''selvästi''). Johdos voi olla samaa tai eri sanaluokkaa kuin kantasanansa. (» § 155.)%
178%johdospassiivi%%%%Kielioppi, Muoto-oppi%VISK2004: Johdospassiivi on nimitys monipersoonaiselle eli persoonassa taipuvalle passiivirakenteelle, joka ilmaisee että subjektitarkoitetta kohtaa verbin ilmaisema muutos, esim. ''Puu kaatui, Asiat hoituvat''. Johdin on ''-u- ~ -y-'' tai ''u- ~ y''-loppuinen. Kantaverbi on transitiivinen, kuten kaataa tai hoitaa; kantaverbin objektia vastaa johdoksen subjekti, ja kantaverbin subjektin voi ilmaista korkeintaan adverbiaalilla (''Heiltä ~ heidän toimestaan asia hoitui''). Johdospassiiviverbit kuuluvat automatiivisiin verbijohdoksiin. (» § 1344–.)%
179%johtaminen%%%%Kielioppi, Muoto-oppi%VISK2004: Johtaminen eli derivaatio on tapa muodostaa sanoja toisista sanoista: sanan kantavartaloon liittyy johdin ja näin syntyy kannasta eroava sana, esim. ''kana + la kanala, laula + ele laulele-'' (» § 155).%
180%johtoilmaus%%%%Kielioppi, Lauseoppi%VISK2004: Johtoilmaus on nimitys referoinnissa käytettävälle ilmaustyypille, joka toimii referoidun repliikin tms. aineksen lukuohjeena mainitsemalla sen esittäjän, joskus myös vastaanottajan ja esittämistavan, esim. ''En tule enää, '''sanoi ~ kiljaisi tyttö'''''; ''Tässä on kyseessä sokea Reetta, '''käyttääkseni Paavo Lipposen sanontaa'''''. (» § 1459, 1476–.)%
181%johtolause%%%%Kielioppi, Lauseoppi%VISK2004: Johtolause on prototyyppinen johtoilmaus, esim. ''tyttö sanoi''. Johtolauseen subjekti ilmaisee referoidun tekstin esittäjän, ja lisäksi lauseessa voidaan luonnehtia puhumisen tapaa ja mainita vastaanottaja. Verbinä on kommunikaatioverbi kuten ''kertoa, ilmoittaa, ehdottaa'' tai ''myöntää'', tai muu verbi jonka voi tulkita ilmaisevan kommunikaatiota tai sen tapaa. Repliikki on johtolauseessa objektina, tai johtolause on referaatin jäljessä lisäyksenä, esim. ''Tyttö sanoi lähtevänsä; Minä lähden nyt, kiljaisi tyttö.'' (» § 1476.)%
182%jussiivi%%%%Kielioppi, Muoto-oppi%VISK2004: Jussiivi on nimitys verbinmuodoille, jotka edustavat imperatiivin 3. persoonaa (''tulkoon, tulkoot'') ja passiivin imperatiivia (''tultakoon''). Jussiivi ilmaisee mm. velvoitetta tai sallimista sekä esiintyy myönnytystä ilmaisevassa lauseessa, kuten ''Tapahtukoon mitä tahansa, jään tänne''. Tunnuksena on -''koon ~ -köön'' tai -''koot ~ -kööt'', joka kieltolauseessa liittyy kieltoverbiin, esim. ''älköön tulko''. Toisin kuin imperatiivin 1. tai 2. persoonan sisältävä imperatiivilause, jussiivilause voi aktiivissa alkaa subjektilla ja sisältää genetiivisijaisen objektin, esim. ''Viimeinen sammuttakoon valon''! (» § 1666–, 118.)%
183%jälkijohtolause%%%%Kielioppi, Lauseoppi%VISK2004: Jälkijohtolause on referaattia seuraava johtolause, joka on syntaktiselta kannalta lähinnä lisäys, esim. ''Minä lähden nyt, '''tyttö hymyili''''' (» § 1483).%
184%jälkijäsen%%%%Keskusteluntutkimus%VISK2004: Jälkijäsen on keskustelun rakennekuvauksen termi, joka tarkoittaa vierusparin eli kahden eri puhujan (puheen)vuorojen muodostaman kokonaisuuden jälkimmäistä osaa, esim. vastaus kysymyksen ja vastauksen vierusparissa. Vierusparin jälkijäsen on siis edeltävän puheenvuoron ennakoima vuoro. (» § 1197.)%
185%jälkilaajennus%%%%Kielioppi, Lauseoppi%VISK2004: Jälkilaajennus on yhteisnimitys sanan jäljessä oleville laajennuksille, ts. täydennyksille ja määritteille, esim. ''päivä '''saaristossa''', ominainen '''hyönteisille''', jotkut '''hyönteisistä'''''.%
186%jälkimäärite%%%%Kielioppi, Lauseoppi%VISK2004: Jälkimäärite on sanan jäljessä oleva määrite, esim. ''mökki '''tien poskessa''', mukavia '''katsella''', tuo '''joka tuolla istuu'''''.%
187%järjestysluku%%%%Kielioppi, Sanaluokat%VISK2004: Järjestysluku on numeraalijohdos, joka ilmaisee entiteetin sijaintia jollakin perusteella järjestetyssä joukossa, esim. ''neljäs, kahdeskymmenesyhdeksäs, miljoonas''; myös ''ensimmäinen'' ja ''toinen''. Kantasanan merkityksen vuoksi järjestysluvut on usein katsottu numeraaleiksi, mutta kieliopillisesti ne kuuluvat adjektiiveihin. (» § 296, 771.)%
188%kaksivartaloisuus%%%%Kielioppi, Muoto-oppi%VISK2004: Kaksivartaloinen on sellainen sana, jolla on sekä vokaalivartalo eli vokaaliin päättyvä vartalo (''sävele-n, opiskele-n'') että konsonanttivartalo eli konsonanttiin päättyvä vartalo, johon liitty konsonanttialkuinen taivutustunnus (''sävel-tä, opiskel-kaa'') (» § 55).%
189%kaksoiskysymys%%%%Kielioppi, Lauseoppi%VISK2004: Kaksoiskysymys (eli KO-MI -kysymys) on lähinnä puhutussa kielessä esiintyvä ilmaustyyppi, jossa yhdistyvät haku - ja vaihtoehtokysymyksen rakennepiirteet. Lause alkaa ''ko- ~ -kö''-liitteen sisältävällä verbillä, ja myöhemmin lauseessa on interrogatiivipronomini, esim. ''On'''ko''' se '''mi'''nkälainen?'' Merkitykseltään kaksoiskysymys vastaa hakukysymystä (’minkälainen se on?’). (» § 1684.)%
190%kaksoispassiivi%%%%Kielioppi, Lauseoppi%VISK2004: Kaksoispassiivi eli passiivikongruenssi on nimitys verbin liittomuotoja koskevalle ilmiölle, jossa passiivin tunnus sisältyy liittomuodon kahteen osaan, esim. ''ollaan ihmetelty, ei oltu käyty'' (» § 1292).%
191%kannanotto%%%%Keskusteluntutkimus%VISK2004: Kannanotto on väitelauseen muotoinen lausuma, jolla puhuja esittää arvion jostakin. Kannanoton tyypillinen kieliopillinen ilmenemismuoto on kopulalause, esim. ''Tuo on hieno, Onpa täällä mukavaa''. (» § 1212.)%
192%kanta%%%%Kielioppi, Muoto-oppi%VISK2004: Kanta on yhdistävä nimitys johdoksen kantasanalle ja kantavartalolle (morfologinen käsite) (» § 157).%
193%kantasana%%%%Kielioppi, Muoto-oppi%VISK2004: Kantasana on sana, josta johdos on muodostettu ja jonka vartalo on osa johdoksen vartaloa, esim. ''sana-sto < sana, hak-u < hakea''. Johdoksen merkitys riippuu kantasanan ja johtimen merkityksestä, mutta ei aina ennustettavasti. Kantasanan sanaluokan perusteella johdoksia kutsutaan verbikantaisiksi (deverbaalisiksi), nominikantaisiksi (denominaalisiksi) ja adverbikantaisiksi. Nominikantaiset ovat substantiivi- tai adjektiivikantaisia. (» § 157.)%
194%kantavartalo%%%%Kielioppi, Muoto-oppi%VISK2004: Kantavartalo on johdoksen osana oleva kantasanan vartalo, joka jäljelle kun johdinaines poistetaan, esim. ''murtee-llinen'' (» § 157).%
195%kaptatiivinen verbijohdos%%%%Kielioppi, Muoto-oppi%VISK2004: Kaptatiivisiksi nimitetään verbijohdoksia, jotka ilmaisevat kantasubstantiivin tarkoitteiden pyydystämistä tai keräämistä, esim. ''kalastaa, marjastaa, rahastaa'' (» § 326).%
196%karitiiviadjektiivi%%%%Kielioppi, Muoto-oppi%VISK2004: Karitiiviadjektiiveiksi kutsutaan nominikantaisia ''ton- ~ tön''-johtimen sisältäviä adjektiiveja ja verbikantaisia ''maton- ~ mätön''-loppuisia kieltopartisiippeja, jotka ilmaisevat kantasanalla esitetyn puuttumista tai esiintymättömyyttä: ''asunnoton mies, asumaton saari''. (» § 292–.)%
197%karttuvuus%%%%Kielioppi, Muoto-oppi%VISK2004: Karttuva on johdostyyppi, johon tulee uusia sanoja; tällainen johdostyyppi on siis ainakin jossain määrin produktiivinen (» § 164).%
198%katafora%%%%Kielioppi, Lauseoppi%VISK2004: Katafora on nimitys viittaussuhteelle, jossa pronomini on ilmauksessa korrelaattinsa edellä eli viittaa myöhempänä sijaitsevaan samaviitteiseen ilmaukseen, esim. ''Sitä minä myös toivoin, että suhteet tulisivat kuntoon'' (» § 1405, 1430). Katafora on anaforan peilikuva mutta esiintyy suppeammissa yhteyksissä.%
199%kategorioiva adjektiivimäärite%%%%Semantiikka%VISK2004: Substantiivin kategorioiva adjektiivimäärite ilmaisee absoluuttista ominaisuutta ja osoittaa entiteetin kuuluvan selvärajaiseen kategoriaan. Määrite ilmaisee mm. materiaalia (''silkkinen'') tai johonkin liittyvyyttä (''musiikillinen, psykologinen'') (» § 585).%
200%kausaalinen suhde%%%%Semantiikka%VISK2004: Merkitykseltään kausaalinen on sellainen lauseiden välinen suhde, jossa puheena olevien asiaintilojen esitetään olevan keskenään syyn ja seurauksen suhteessa. Toinen asiaintila esitetään toiselle syynä tai perusteluna, esim. ''Lähden, koska en enää kestä täällä''. Suhteen merkitsimiä ovat mm. konjunktiot ''koska, kun'' ja ''sillä'' sekä konnektiivit ''siksi'' ja ''sen vuoksi''. (» § 1128–.) Kausaalisen suhteen alaryhmiä ovat konsekutiivinen ja finaalinen suhde.%
201%kausatiivisuus%%%%Kielioppi, Muoto-oppi%VISK2004: Kausatiivisuudella tarkoitetaan laajassa mielessä verbin ilmaisemaa aiheuttamista: jokin entiteetti saa aikaan toisen entiteetin olotilan tai paikan muutoksen, esim. ''rakentaa'' ’aiheuttaa että jokin tulee olemaan’. Kausatiivinen verbi voi olla johdettu, ts. muuttamisjohdos kuten ''vierittää'', tai johtamaton, kuten ''tappaa'' (» § 463).%
202%kehysrakenne%%%%Kielioppi, Lauseoppi%VISK2004: Kehysrakenne on nimitys lauseen sille osalle, jonka keskellä oleva parenteesi katkaisee, esim. '''''Hän saapui''' – yllättävää kyllä – '''aivan ajoissa''''' (» § 1071).%
203%ketjusana%%%%Kielioppi, Muoto-oppi%VISK2004: Ketjusana on nimitys moniosaiselle yhdyssanatyypille, jossa sanat on ketjutettu yhdysviivan avulla yhdeksi kokonaisuudeksi, esim. ''ei-kenenkään-maalla, tee-se-itse-miehet'' (» § 401).%
204%kieliopillinen sija%%%%Kielioppi, Muoto-oppi%VISK2004: Kieliopillinen sija on yhteisnimitys nominatiiville, genetiiville, partitiiville ja akkusatiiville, joita käytetään keskeisissä kieliopillisissa tehtävissä: subjektissa, objektissa ja predikatiivissa (kullakin sijalla on muitakin tehtäviä). Nimityksen taustalla on myös se, että kieliopillisen sijan käyttö riippuu muita sijoja selvemmin lauseen rakenteesta. Esim. NP on nominatiivissa mm. perussubjektina ('''''Hän''' on mukava'') ja perussubjektittoman lauseen objektina (''Osta '''se kirja''', Sinun täytyy ostaa '''se'''''); genetiivissä NP on mm. ollessaan perussubjektillisen lauseen yksiköllisenä objektina (''Lapsi sai '''uuden aapisen''''') ja substantiivin etumääritteenä ('''''kaupungin''' valot''). (» § 1221–.)%
205%kieliopillistuminen%%%%Historiallis-vertaileva kielitiede%VISK2004: Kieliopillistumisella tarkoitetaan (1) sanan tai muun kielenaineksen vähittäistä muuttumista merkitykseltään abstraktimmaksi ja sen tätä kautta mahdollistuvaa vakiintumista kieliopin rakenneosaksi, esim. taivutuspäätteeksi. (2) Sillä, että ilmaustyyppi on kieliopillistunut, voidaan tarkoittaa myös sen vakiintuneisuutta itsenäisenä kielen keinona kiinnittämättä huomiota muutosprosessiin. Esim. lisäyksiä esiintyy niin puheessa kuin kirjoituksessa monenlaisia, mutta eräät niiden tyypit, kuten appositiot, ovat vakiintuneet tiettyihin tehtäviin, eli niiden käyttö on kieliopillistunut.%
206%kiellon fokus%%%%Kielioppi, Lauseoppi%VISK2004: Kiellon fokukseksi kutsutaan kieltolauseen sitä osaa, joka esitetään kontrastiivisesti paikkansa pitämättömänä. Kiellon fokus voi ilmetä kontekstista mm. siten, että kielletylle esitetään korvaava elementti (''Hän ei ostanut '''suklaata''' vaan karamellejä''); puheessa kontrastia voi ilmaista painotuksella. (» § 1618.)%
207%kiellon vaikutusala%%%%Kielioppi, Lauseoppi%VISK2004: Kiellon vaikutusala tarkoittaa (1) lauseen merkityksen kannalta sitä lauseenosaa, jonka pätevyys tai pätemisen toteutuminen kiistetään; esim. ilmauksessa ''Torstaina ei sitten toivottavasti sada, kun on se retkipäivä'' esitetään, että ’toivon: [ei: [sataa torstaina]]’. Kiellon vaikutusalaan sisältyy tässä siis vain torstain sataminen, ei modaalinen ulottuvuus (toivominen). (2) Lauseen osien muodon kannalta kiellon vaikutusalaan sisältyminen tarkoittaa sitä, että tietyt sanat ovat eri muodossa kielto- kuin myöntölauseessa: liittomuodon pääverbi on erityisessä taivutusmuodossa (esim. ''ei '''tule''', en '''soittanut'''''), objekti, eksistentiaalilauseen subjekti ja osma ovat partitiivissa (''En ostanut autoa, Täällä ei ole ketään, En kestä enää hetkeäkään'') ja ns. polaariset ainekset kiellon edellyttämässä muodossa (''en minä'''kään''', ei '''edes''' tänään''). (» § 1617.)%
208%kielteisesti implikatiivinen verbi%%%%Semantiikka%VISK2004: Kielteisesti implikatiivinen on sellainen verbi, joka implikoi myönteisessä lauseessa, että sen täydennyksenä olevan infiniittirakenteen tai lauseen tarkoittama tilanne ei päde, toteudu tai ole toteutunut, esim. ''Lapsi lakkasi itkemästä'', ja kieltolauseessa taas, että tilanne pätee, toteutuu tai on toteutunut, esim. ''Lapsi ei vieläkään lakannut itkemästä''. Tällaisia verbejä ovat mm. ''välttää, välttyä, pelastaa, pelastua, suojella, lakata''. (» § 1643.)%
209%kieltohakuisuus%%%%Semantiikka%VISK2004: Kieltohakuisuus on nimitys ilmiölle, jossa sana, sananmuoto, liitepartikkeli tai sanonta esiintyy lähinnä kieltolauseessa tai muissa merkitykseltään kielteisissä konteksteissa. Kieltohakuisia sanoja ovat mm. ''kukaan, kuitenkaan, ollenkaan, hirvitä, iljetä'' ja ''häävi''. Kieltohakuiset ainekset ovat lisäksi vakiintuneet sellaisiin myöntömuotoisiin konteksteihin kuin ehto- ja kysymyslauseet sekä kuin-vertailut. (» § 1634–.) Vrt. myöntöhakuisuus.%
210%kieltolause%%%%Kielioppi, Lauseoppi%VISK2004: Kieltolauseen predikaattina on kielteinen liittomuoto: apuverbinä on kieltoverbi ja pääverbinä kieltomuodossa tai partisiippimuodossa oleva verbi, esim. ''ei ole, emme tehneet'' (» § 1615).%
211%kieltomuoto%%%%Kielioppi, Muoto-oppi%VISK2004: Kieltomuodoksi sanotaan kielteisen liittomuodon pääverbin taivutusmuotoa. Indikatiivin preesensissä se on verbivartalon muotoinen, ja se aiheuttaa rajageminaation (''ei '''anna''', emme '''hakkaa''', ette '''häiritse'''''). Kieltomuoto voi sisältää myös moduksen (''en usko'''isi''', ei väitettä'''ne''', älkää höpsi'''kö''''') tai passiivin tunnuksen (''ei kerro'''ta''''') (» § 109). Menneen ajan kieltolauseissa liittomuodon pääverbinä on partisiippimuoto (''en antanut, ette hakanneet, ei häiritty'').%
212%kieltopartikkeli%%%%Kielioppi, Lauseoppi%VISK2004: Kieltopartikkeli on kieltoa ilmaiseva partikkeli kuten tuskin ja tokko. Joissakin yhteyksissä taipumattomana esiintyvä kieltosana ei voidaan katsoa partikkeliksi, esim. A: ''Otatko lissää''? B: '''''Ei''', mä oon jo ihan täys''. (» § 1625–1626.)%
213%kieltopartisiippi%%%%Kielioppi, Lauseoppi%VISK2004: Kieltopartisiippi on ''maton - ~ mätön''-tunnuksinen partisiippi, esim. '''''palamaton''' materiaali, '''tekemättömiä''' töitä''. Se on käytöltään karitiiviadjektiivi mutta saa verbilähtöisenä myös verbin laajennuksia, esim. ''tutkintoa suorittamattomat hakijat''. (» § 526.)%
214%kieltoprefiksi%%%%Kielioppi, Lauseoppi%VISK2004: Kieltoprefiksi on sanan alkuun liittyvä aines, joka aiheuttaa sanalle vastakkaisen tai muuten kielteisen merkityksen. Kieltoprefiksejä ovat ''epä'' ja ''ei'' sekä vierasperäiset ''dis, anti, pseudo, de, a, in'' ja ''non''; esim. '''''epä'''mukava'', '''''ei'''-kirjallinen'', '''''anti'''amerikkalainen''. (» § 172, 1630.) Ks. prefiksi.%
215%kieltoverbi%%%%Kielioppi, Lauseoppi%VISK2004: Kieltoverbi ei on vajaasti taipuva apuverbi, joka kongruoi perussubjektin kanssa. Sillä on persoonamuodot aktiivin indikatiivin preesensissä (''en, et, ei, emme, ette, eivät'') ja imperatiivissa (''älä, älkää, älkäämme, älköön, älkööt'', puheessa myös ''elä'' jne.), mutta ei tempustaivutusta. (» § 1623.)%
216%kiinteä sanajärjestys%%%%Kielioppi, Lauseoppi%VISK2004: Kiinteällä sanajärjestyksellä tarkoitetaan yleensä kieliopillisesti määräytyvää sanajärjestystä, ts. sitä, että sanajärjestystä rajoittaa jokin rakenteellinen seikka, kuten lauseenjäsentehtävä tai sanaluokka. Lauseen sanajärjestystä ei siis voi muuttaa ilman että ilmauksesta tulee kielenvastainen tai merkitykseltään toinen. Sanajärjestys on yleensä melko kiinteä nominien ja adverbien muodostamissa lausekkeissa (lukuun ottamatta runomitallista ilmaisua): [''Nilsiän pienessä kaupungissa''], [''hyvin kaunis''], [''aika kaukana'']. Hajarakenteissa lausekkeen osat voivat kuitenkin sijaita erillään toisistaan. (» § 1367.)%
217%kirjainsana%%%%Kirjoitus%VISK2004: Kirjainsana on nimitys sanayhtymän alkukirjaimista muodostetulle kirjainjonolle, joka äännetään kirjaimittain ko. kirjainten vakiintuneen lukutavan mukaisesti, esim. ''oy'' [ooyy] < osakeyhtiö, ''wc'' [veesee] < water closet), ''EU'' [eeuu] < Euroopan Unioni, tai tavanomaisten sanojen tapaan, esim. ''Emu'' [emu], ''HIV'' [hooiivee ~ hiv] (» § 169).%
218%kliittistyminen%%%%Historiallis-vertaileva kielitiede%VISK2004: Kliittistyminen on prosessi, jonka tuloksena itsenäisestä sanasta syntyy syntagmaattisen sulauman pohjalta liite. Sellaiset syntagmaattiset sulaumat kuin ettei, tiätsä edustavat kliittistymisen alkuvaihetta, jossa osat erottuvat (''että + ei''). Pidemmälle kliittistynyt on partikkeli kuulemma, joka ei merkityksensä puolesta hahmotu yksikön 1. persoonan verbinmuodon ja ''mä''-pronominin yhtymäksi (''kuulen + ma''). Pitkälle edennyttä kliittistymistä edustaa liite ''han ~ hän'' (esim. ''kuule'''han'''''), joka on kehittynyt ''hän''-pronominista. (» § 139.)%
219%kokija%%%%Kielioppi, Lauseoppi%VISK2004: Kokija on semanttinen rooli, jota edustaa mentaalisen tapahtuman tai tilan tajunnallinen ja siis elollinen osallistuja, esim. '''''Minua''' harmittaa tuollainen käytös, '''Lapsi''' toivoi koiraa''. (» § 465.)%
220%kokonaisuuden elatiivirakenne%%%%Kielioppi, Lauseoppi%VISK2004: Kokonaisuuden elatiivirakenne on nimitys konstruktiotyypille, jossa elatiivisijainen lauseke ilmaisee sitä kokonaisuutta, jonka osasta lauseessa on puhe; tähän osaan viitataan eri sijassa olevalla lausekkeella, esim. '''''Osa kirjoista''' unohtui kotiin, '''Monilla meistä''' oli kiire, '''Työntekijöistä''' oli paikalla vain '''Virtanen''''' (» § 1254).%
221%kollektiivijohdos%%%%Kielioppi, Muoto-oppi%VISK2004: Kollektiivijohdos on ''(i)sto- ~ (i)stö-, (i)kko- ~ (i)kkö-'' tai ''ue- ~ ye''-johtimen sisältävä sanatyyppi, joka ilmaisee kantasanan tarkoitteista muodostuvaa kokonaisuutta, esim. ''ohjeisto'' ’ohjeiden kokonaisuus’. Kollektiivijohdokset ovat lähinnä substantiivikantaisia ja kuuluvat kollektiivisanoihin. (» § 179–.)%
222%kollektiivisana%%%%Semantiikka%VISK2004: Kollektiivisanaksi kutsutaan lähinnä yksikkömuotoisena esiintyvää substantiivityyppiä, kuten ''nuoriso, astiasto, perhe, pariskunta'', joka tarkoittaa samanlaisista tai -tapaisista olioista koostuvaa ryhmää tai muuta kokonaisuutta (» § 557).%
223%koloratiivirakenne%%%%Sanasto%VISK2004: Koloratiivirakenne on nimitys verbikonstruktiolle, jossa on deskriptiivinen pääverbi ja välittömästi sen edellä samaa toimintaa neutraalisti kuvaava verbi A-infinitiivin perusmuodossa: ''juosta vilistivät, nauraa hohotimme'' (» § 450).%
224%komitatiivi%%%%Kielioppi, Muoto-oppi%VISK2004: Komitatiivi on vajaakäyttöinen sija, jonka pääte on ''-ine-'' ja johon substantiivissa liittyy aina possessiivisuffiksi: ''Hän tuli paikalle pien'''ine''' laps'''ine'''en''. Päätteen ''i''-aineksen ansiosta komitatiivimuoto on muodoltaan mutta ei välttämättä merkitykseltään monikollinen. (» § 1264.)%
225%kommenttiadverbi ja -partikkeli%%%%Kielioppi, Lauseoppi%VISK2004: Kommenttiadverbeja ja -partikkeleita ovat asenneadverbit kuten ''onneksi, valitettavasti'' sekä modaaliset adverbit ja partikkelit kuten ''varmasti, ehkä''. Ne ilmaisevat puhujan asennoitumista tai kannanottoa esitettävään asiaan. Niiden vaikutusala kattaa yleensä koko lauseen, esim. ''Valitettavasti tänäänkin sataa'' ’on valitettavaa, että tänäänkin sataa’. (» § 667.)%
226%kommenttiadverbiaali%%%%Kielioppi, Lauseoppi%VISK2004: Kommenttiadverbiaali on adverbiaali, jonka avulla puhuja ilmaisee kantansa lauseen kuvaamaan asiaintilaan. Kommenttiadverbiaaleina esiintyy adverbeja, partikkeleita, paikallissijaisia lausekkeita sekä idiomaattisia kiteymiä, esim. ''onneksi, toivottavasti, valitettavasti, hämmästyksekseni, ikävä kyllä, luojan kiitos''. Metatekstuaaliset kommentit kommentoivat tapaa, jolla asia ilmaistaan, esim. ''suoraan sanottuna, jos saan niin sanoa''. (» § 963, » § 999–.)%
227%kommunikaatioverbi%%%%Semantiikka%VISK2004: Kommunikaatioverbit ilmaisevat puhumista tai muuta viestin välittämistä, esim. ''sanoa, kertoa, huutaa, kirjoittaa, vakuuttaa'' (» § 483).%
228%komparaatio%%%%Semantiikka%VISK2004: Komparaatiolla tarkoitetaan olioiden, asiaintilojen tai tilanteiden vertaamista toisiinsa jonkin ominaisuuden asteen tai määrän suhteen. Sananmuotojen näkökulmasta komparaatio on komparatiivin ja superlatiivin muodostamista, joka tyypillisimmin koskee adjektiiveja, adjektiivistuneita partisiippeja ja adjektiivikantaisia adverbeja (''mukavampi, suosituin, hauskemmin'') mutta myös monia muita adverbeja ja eräitä kvanttoripronomineja (''harvemmin, useimmat''). Komparaatio edellyttää, että vertailtava on hahmotettavissa suhteelliseksi ominaisuudeksi. Näin ollen myös suhteellista sijainti- tai ajankohtaa ilmaisevista adverbiaalina esiintyvistä substantiiveista voi muodostaa komparaatiomuotoja, esim. ''rannempana, illemmalla'', samoin kuvailevista substantiiveista, esim. '''''Tomppelimpikin''' sen ymmärtää''. (» § 633–.)%
229%komparaatiojohdos%%%%Kielioppi, Muoto-oppi%VISK2004: Komparaatiojohdos on nimitys komparatiivi- ja superlatiivimuotoisille sanoille. Ne muodostavat toisenlaisia lausekkeita kuin komparoitumattomat kantasanansa. Koska komparaatiojohdosten johdinaines on merkitykseltään ominaisuutta modifioiva, niitä itseään ei voi määrittää modifioivilla intensiteetti- tai tavan määritteillä, toisin kuin perusasteisia adjektiiveja ja adverbeja: *''hyvin kauniimpi, *melko kauimpana, * huomattavan vähemmän''. Komparatiivijohdoksella voi olla määritteenä kvanttoriadverbi, jollainen taas ei määritä perusasteisia adjektiiveja ja adverbeja: ''paljon ~ huomattavasti nopeampi, *paljon nopea(sti)''. Komparatiivijohdos saa täydennyksekseen vertailukohdan ilmauksen: ''nopeampi '''kuin sinä''', '''muita''' nopeammin''. Superlatiivijohdokselle ominainen määrite on ''kaikkein ~ kaikista''. (» § 633–.)%
230%komparaatiomuoto%%%%Kielioppi, Muoto-oppi%VISK2004: Komparaatiomuoto eli vertailumuoto on vaihtoehtoinen nimitys komparaatiojohdoksille, ts. komparatiiville ja superlatiiville. Niiden muodostaminen kuuluu johtamisen ja taivutuksen välimaastoon (» § 62).%
231%komparatiivi%%%%Kielioppi, Muoto-oppi%VISK2004: Komparatiivi on muoto, joka ilmaisee, että ominaisuuden aste on vertailtavalla korkeampi kuin vertailukohdalla. Se muodostetaan ''mpi''-tunnuksella. Komparatiivimuotoinen sana saa täydennyksekseen vertailukohdan ilmauksen, esim. ''Hän on nopeampi '''kuin sinä''', Hän on nopeampi '''sinua'''''. Komparatiivin muodostus kuuluu johtamisen ja taivutuksen välimaastoon. (» § 633–, 300.)%
232%kompleksinen sana%%%%Kielioppi, Muoto-oppi%VISK2004: Kompleksinen sana on vartaloltaan monimorfeeminen, jaettavissa oleva sana, jollaisia ovat johdokset ja yhdyssanat. Kompleksisten sanojen merkitys on yleensä johdettavissa niiden rakenneosien merkityksistä. (» § 145.)%
233%konditionaali%%%%Kielioppi, Muoto-oppi%VISK2004: Konditionaali on ''isi''-tunnuksen sisältävä modus, joka ilmaisee suunniteltua, ennustettua tai kuviteltua asiaintilaa: asiaintilaa tarkastellaan puhujan tahdosta tai mielikuvituksesta riippuvana vaihtoehtona, esim. ''Minä halua'''isi'''n vaihtaa työpaikkaa, Voi kunpa ol'''isi'''t täällä''! Puhutussa kielessä tunnus voi edustua myös muodossa ''-is'' tai ''-s'': ''Tää nukke ol'''is''' nyt vaikka opettaja ja se anta'''s''' sulle tosi paljon läksyjä'' (» § 116, 1592–.)%
234%konditionaalinen suhde%%%%Kielioppi, Lauseoppi%VISK2004: Merkitykseltään konditionaalinen on sellainen lauseiden välinen suhde, jossa toinen lause esittää ehdon, jonka pätiessä toisen lauseen ilmaisema asiaintila toteutuu tai on mahdollinen, esim. ''Mä tuun kyllä, jos ei sada ihan hirveesti''. Suhteen merkitsiminä toimivat mm. konjunktiot ''jos, jollei, ellei, kun, kunhan'' sekä konnektiivit ''siinä tapauksessa että, olettaen että''. (» § 1134–.)%
235%kongruenssi%%%%Kielioppi, Lauseoppi%VISK2004: Kongruenssiksi kutsutaan samaan konstruktioon kuuluvien sanojen ja lausekkeiden toisiinsa mukautumista ja kieliopillista yhdenmukaisuutta. Kongruenssiin osallistuvia taivutuskategorioita ovat sija, luku ja persoona. Lauseen tasolla kongruenssia esiintyy subjektin, predikaattiverbin ja predikatiivin välillä (''Lapsi on iloinen, Lapset ovat iloisia'') sekä verbin liittomuodoissa (''Lapset eivät ole vielä menneet nukkumaan''). Lausekkeen tasolla kongruenssia on genetiivimuotoisen persoonapronominin ja possessiivisuffiksin välillä (''minun autoni, heidän ikäisensä, hänen lähdettyään'') sekä substantiivilausekkeessa substantiivin ja sen etumääritteiden kesken (''noilla pienillä tytöillä''). NP:n sisäinen lukukongruenssi ja sijakongruenssi ovat morfologista kongruenssia, mukautumista taivutusmuodon suhteen, esim. ''tässä pienessä talossa, kaikille lapsille''. Subjektin ja predikaatin välinen persoonakongruenssi (''Minä tulen'') on semanttista kongruenssia, joka vallitsee eri taivutuskategorioiden välillä: pronomini ja verbin persoonapääte viittaavat samaan tarkoitteeseen. Tällaista on myös genetiivimääritteen ja possessiivisuffiksin välinen kongruenssi, esim. ''teidän syynne''. (» § 1267–.)%
236%konjunktio%%%%Kielioppi, Lauseoppi%VISK2004: Konjunktio on partikkeli, jolla on kytkevä tehtävä ja kiinteä paikka lauseiden, osalla myös lausekkeiden, sanojen ja sananosienkin välissä. Konjunktioiden syntaktiset pääryhmät ovat rinnastus- (esim. ''ja, tai, mutta, vaan'') ja adverbiaalikonjunktiot (esim. ''kun, jos, vaikka''). ''Että'' on konjunktiokäytössään yleiskonjunktio ja ''kuin'' vertailukonjunktio. (» § 812–.)%
237%konnektiivi%%%%Kielioppi, Muoto-oppi%VISK2004: Konnektiivi on partikkeli, jolla on kytkevä tehtävä mutta ei kiinteää paikkaa lauseessa (kuten konjunktioilla on). Konnektiiveja ovat mm. ''sitä vastoin, lisäksi, tosin''. Konnektiiveihin lukeutuvat myös konnektiivisessa tehtävässä käytettävät adverbit ja adpositiolausekkeet, esim. ''siten, vihdoin, sen vuoksi, sitä vastoin''. (» § 820.)%
238%konsekutiivinen suhde%%%%Kielioppi, Lauseoppi%VISK2004: Merkitykseltään konsekutiivinen on sellainen lauseiden välinen suhde, jossa asiaintila esitetään toisen asiaintilan aiheuttajana mutta painotetaan seurausta. Suhteen tyypillinen ilmauskeino on ''niin x että'', esim. ''Nukuin niin paljon, että olen aivan tokkurassa; Hän käveli niin hitaasti, että myöhästyi''. (» § 1132, 1160.)%
239%konsessiivinen suhde%%%%Kielioppi, Lauseoppi%VISK2004: Merkitykseltään konsessiivinen on sellainen lauseiden välinen suhde, jossa esitetään puheena olevien asiaintilojen pätevän mutta implikoidaan samalla niiden yhteensopimattomuutta kyseisessä kontekstissa. Esim. ilmauksessa ''Muutamme uuteen kotiin, vaikka vanhaa ei ole vielä myyty'' esitetään totena, että muutamme ja että vanhaa asuntoa ei ole myyty, mutta implikoidaan että odotuksenmukaista olisi toisen negaatio: kun entistä ei ole myyty, ei yleensä vielä muuteta uuteen. Konsessiivinen ilmaus voi osoittaa myös samantekevyyttä, esim. ''Ei auta vaikka miten huudat''. (» § 1139–.)%
240%konsonantti%Äänne, joka muodostetaan ääntöväylän sulkeuman tai supistuman avulla.%%%Fonetiikka%VISK2004: Konsonantti on äänne, jota äännettäessä huulet tai kieli muodostavat suuväylään sulkeuman tai kapeikon, esim. ''k, m, s'' (» § 3–4).%
241%konsonanttivartalo%%%%Fonologia%VISK2004: Konsonanttivartalo on sanan konsonanttiloppuinen vartalo, johon liittyy konsonanttialkuinen tunnus, esim. ''pien-tä'', ''tul-kaa''. Konsonanttivartaloisilla sanoilla on lisäksi vokaalivartalo, joten niitä kutsutaan myös kaksivartaloisiksi sanoiksi. (» § 55.)%
242%konstruktio%%%%Kielioppi, Lauseoppi%VISK2004: Konstruktiolla tarkoitetaan muottia tai muuta useammasta osasta koostuvaa kielen rakennetta.%
243%kontrafaktiivinen verbi%%%%Semantiikka%VISK2004: Kontrafaktiivisiksi sanotaan sellaisia verbejä kuin ''teeskennellä'' ja ''valehdella'', joiden lausetäydennys esitetään epätotena, esim. ''Teeskentelin, että olin rikas'' (» § 1561).%
244%kontrastiivinen suhde%%%%Kielioppi, Lauseoppi%VISK2004: Merkitykseltään kontrastiivinen on sellainen lauseiden tai lausekkeiden välinen suhde, jossa toisiinsa kytketyt elementit esitetään toisilleen tavalla tai toisella vastakkaisina. Kontrastiivisia suhteita voi erottaa kolmenlaisia sen mukaan, onko kyseessä entiteettien erojen korostaminen (adversatiivinen), entiteetin tai asiaintilan korvaaminen toisella (korrektiivinen) vai poikkeussuhteeen ilmaiseminen. (» § 1101–.)%
245%koostesana%%%%Sanasto%VISK2004: Koostesana on nimitys sanatyypille, joka muodostuu sanayhtymän sanojen osista, esim. alkukirjaimista tai -tavuista: ''tupo'' < tulopolitiikka, ''Kela'' < Kansaneläkelaitos. Koostesana taipuu yleensä samalla tavoin kuin vastaava samanhahmoinen tavallinenkin sana, esim. ''tupossa, Kelaan''. (» § 170.)%
246%kopulalause%%%%Kielioppi, Lauseoppi%VISK2004: Kopulalause on monikäyttöinen syntaktinen lausetyyppi, jossa on subjekti sekä predikaattina ''olla''-verbin ja predikatiivin (esim. ''Asunto on ihana'') tai adverbiaalin (esim. ''Paketti on Rovaniemeltä'') muodostama kokonaisuus (» § 891).%
247%korrektiivinen suhde%%%%Kielioppi, Lauseoppi%VISK2004: Merkitykseltään korrektiivinen (korjaava tai korvaava) on sellainen lauseiden välinen suhde, jossa kaksi entiteettiä tai asiaintilaa on asetettu vastakkain siten, että ensimmäisen pätevyys kielletään kokonaan tai osittain ja tilalle tarjotaan pätevämpi vaihtoehto, esim. ''En muuta ensi viikolla vaan vasta seuraavalla, Viikonloppuna ei olekaan sateista vaan kuulemma aurinko paistaa''. Suhteen tulkintavihjeinä toimivat mm. konjunktiot ''vaan'' ja ''mutta'' sekä konnektiivit ''pikemminkin, päinvastoin''. (» § 1105–.)%
248%korrelaatio%%%%Kielioppi, Muoto-oppi%VISK2004: Korrelaatiolla tarkoitetaan sellaisten samavartaloisten sanojen välistä suhdetta, jotka eivät ole toisiinsa johtosuhteessa, esim. ''valkaista – valkea – valkoinen'' (» § 160–). Ks. korrelaatti.%
249%korrelaatiojohto%%%%Kielioppi, Muoto-oppi%VISK2004: Korrelaatiojohto tarkoittaa uusien sanojen muodostamista siten, että mallina toimivat samakantaisten johdosten (toistensa korrelaattien) sarjat ja uusi sana täyttää aukkopaikan tällaisessa sarjassa. Esim. mallina voi olla sarja ''nopeutua : nopeuttaa'' ja tämän mukaan syntyy ''sitoutua'' -verbin pariksi ''sitouttaa''. (» § 161.) Ks. mallisanajohto.%
250%korrelaatti%%%%Kielioppi, Muoto-oppi%VISK2004: Korrelaatti (1) tekstuaalisessa merkityksessä on ilmaus, johon myöhemmin tekstissä esiintyvä ilmaus, lähinnä pronomini, viittaa. Tyypillinen tapaus on substantiivilauseke samatarkoitteisen pronominin korrelaattina, esim. ''Tapasin uuden naapurimme. Hän vaikutti mukavalta''; ks. anafora. (» § 1405.) Relatiivipronominin korrelaatti on ilmaus, jota relatiivilause määrittää, esim. ''Naapuri, jota pelkäsin, vaikuttikin mukavalta''.  (2) Johto-opillisessa merkityksessä korrelaatteja ovat keskenään sanat, jotka sisältävät saman sanavartalon mutta eivät ole toistensa kantasanoja, ts. ne eivät ole morfologisessa johtosuhteessa keskenään. Toistensa korrelaatteja ovat samakantaiset johdokset, esim. hoito ja hoitaminen, mutta myös sanat, joilla on yhteinen vartaloaines ja merkitysyhteys mutta ei selvää kantasanaa, esim. ''kevyt'' ja ''keveä'', ''valkaista'' ja ''valkoinen''. (» § 160.)%
251%kuin-rakenne%%%%Kielioppi, Muoto-oppi%VISK2004: 'Kuin''-rakenne on vertailukohtaa ilmaiseva ''kuin''-sanalla alkava jakso, esim. ''Hän on nopeampi '''kuin minä''''' ja ''Hän puhuu ihan eri tavalla '''kuin minä puhuin lapsena''''' (» § 1172–).%
252%kuulopuhe%%%%Keskusteluntutkimus%VISK2004: Kuulopuheeksi kutsutaan referoinnin lajia, jossa esitetty tieto on merkitty muualta saaduksi, toisen käden tiedoksi, mutta lähteestä ei paljastu muuta kuin että se on kielellinen, esim. ''Huomenna kuulemma paistaa aurinko, Hän kuuluu lähtevän pian''. Kuulopuheen ilmaiseminen on yksi evidentiaalisuuden laji. Paitsi leksikaalisesti (''kuulemma, kuuluu'') tietoa merkitään kuulopuheeksi myös esim. pluskvamperfektilla. Tällöin tiedon lähde käy usein ilmi samasta yhteydestä: ''Minä tapasin Maijan kadulla. Hän oli ollut mökillä koko joulun''. (» § 1493–.)%
253%kuvaileva adjektiivimäärite%%%%Kielioppi, Muoto-oppi%VISK2004: Substantiivin kuvaileva adjektiivimäärite on suhteellista ominaisuutta kuvaava adjektiivi, joka luonnehtii mm. substantiivin tarkoitteen sellaisia piirteitä kuin fyysistä ominaisuutta (esim. ''pieni, korkea, pehmeä, kuuma, nopea, punainen''), ikää (''uusi, nuori'') tai luonteenpiirrettä ja mielentilaa (esim. ''kiltti, vihainen''). Kuvaileva adjektiivimäärite voi olla myös subjektiivisesti arvottava, esim. ''mukava, hirveä''. (» § 584.)%
254%kvalitatiivinen astevaihtelu%%%%Kielioppi, Muoto-oppi%VISK2004: Kvalitatiivinen astevaihtelu tarkoittaa klusiilien ''k, t'' ja ''p'' vaihtelua samassa paikassa ääntyvän soinnillisen konsonantin kanssa sanavartalon viimeisellä tavunrajalla, esim. ''aurin'''k'''o : aurin'''g'''on, ko'''t'''i : ko'''d'''in, tai'''d'''e : tai'''t'''een, pan'''t'''a : pan'''n'''an, val'''t'''a : val'''l'''an, raa'''p'''ia : raa'''v'''in, hu'''v'''eta : hu'''p'''enee''. Klusiilin ''k'' astevaihteluparina ei monissa sanoissa ole mitään äännettä, esim. ''nä'''k'''y : näyn, rae : ra'''k'''een'', ja sama koskee murteittain ''t'':tä, esim. ''läh'''t'''ee : lähen''. (» § 41.) Ks. myös kvantitatiivinen astevaihtelu.%
255%kvantitatiivinen astevaihtelu%%%%Kielioppi, Muoto-oppi%VISK2004: Kvantitatiivinen astevaihtelu tarkoittaa geminaattaklusiilien ''kk'', ''tt'' ja ''pp'' vaihtelua vastaavien yksinäisklusiilien ''k'', ''t'' ja ''p'' kanssa sanavartalon viimeisellä tavunrajalla, esim. ''ku'''kk'''a : ku'''k'''an, ha'''k'''ata : ha'''kk'''aa, ty'''tt'''ö : ty'''t'''ön, vii'''t'''ata: vii'''tt'''aa, ku'''pp'''i : ku'''p'''in''. Muutamissa sanoissa esiintyy myös soinnillisten klusiilien kvantitatiivista vaihtelua: ''di'''g'''ata : di'''gg'''aan, lo'''b'''ata : lo'''bb'''aa''. (» § 41.) Ks. myös kvalitatiivinen astevaihtelu.%
256%kvantitatiivinen epämääräisyys%%%%Kielioppi, Lauseoppi%VISK2004: Kvantitatiivisesti epämääräinen NP viittaa ainemäärään tai joukkoon rajaamatta sitä kokonaisuudeksi eli mahdollistaen tulkinnan, että puheena ei ole koko määrä (toisin kuin kvantitatiivisesti määräinen NP). Kvantitatiivista epämääräisyyttä voi osoittaa tarkoitteeltaan jaollisen subjektin tai objektin partitiivimuoto, esim. ''Mukana oli '''tyttöjä ja poikia''', Pudotimme katolta '''lunta'''''. Tarkoitteeltaan jaoton NP ei voi olla kvantitatiivisesti epämääräinen. (» § 1421–.)%
257%kvantitatiivinen määräisyys%%%%Kielioppi, Lauseoppi%VISK2004: Kvantitatiivisesti määräinen NP viittaa ainemäärään tai joukkoon jäännöksettömästi (toisin kuin kvantitatiivisesti epämääräinen NP). Kvantitatiivista määräisyyttä voi osoittaa jaollisen NP:n nominatiivi- tai genetiivimuoto, esim. ''Mukana olivat '''naapurin lapset''', Pudotimme katolta '''lumen'''''. Tarkoitteeltaan jaoton NP on aina kvantitatiivisesti määräinen. (» § 1421–.)%
258%kvanttoriadverbi%%%%Kielioppi, Lauseoppi%VISK2004: Kvanttoriadverbi on nimitys määrää ilmaiseville adverbeille kuten ''paljon, vähän, hirveästi, kosolti, hieman, sikana''. (1) Liittyessään verbiin kvanttoriadverbit ja niiden muodostamat lausekkeet ovat määrää tai intensiteettiä ilmaisevia adverbiaaleja: ''Hän puhuu '''kamalan paljon''' ja nauraa '''hirveästi'''''. Lisäksi ne toimivat (2) komparatiivijohdosten astemääritteinä, esim. '''''paljon''' isompi, '''vähän''' enemmän'', vähäisyyttä ilmaisevat kvanttoriadverbit myös muiden adjektiivien ja adverbien astemääritteinä, esim. '''''vähän''' outo, '''hieman''' vihaisesti''. Kvanttoriadverbi ilmaisee myös (3) NP:n tarkoittaman joukon tai aineen määrää. Silloin se voi sijaita NP:n vieressä tai siitä erillään, esim. ''Kokouksessa oli '''paljon''' ihmisiä, Ihmisiä kokouksessa oli '''tosi paljon'''''. (» § 657.)%
259%kvanttorilause%%%%Kielioppi, Lauseoppi%VISK2004: Kvanttorilause on syntaktinen erikoislausetyyppi, jossa on jaollistarkoitteinen partitiivimuotoinen NP sekä määränilmaus, joka ilmaisee suhteellisesti tai absoluuttisesti NP:n tarkoittaman aineen määrää tai joukon kokoa. Intransitiivisessa kvanttorilauseessa partitiivisijainen NP on subjektina (''Hakijoita oli aika vähän''), transitiivisessa objektina (''Hakijoita kutsuttiin haastatteluun viisi''). (» § 902–.)%
260%kvanttoripronomini%%%%Kielioppi, Sanaluokat%VISK2004: Kvanttoripronomini on sellainen pronomini, joka kvantifioi eli ilmaisee jotakin puheena olevan joukon suuruudesta. Esim. ''kaikki lapset'' ilmaisee koko puheena olevaa lapsien joukkoa, molemmat lapset kumpaakin kahden joukosta ja moni lapsi suurta osaa lapsista. Kvanttoripronomineja ovat indefiniittiset (''joku, jokin, jompikumpi''), universaaliset (''kaikki, jokainen, kukin, kumpikin, molemmat'') ja kieltohakuiset pronominit (''kukaan, mikään, kumpikaan'') sekä samantekevyyttä (''kuka tahansa, mikä vain, kumpi hyvänsä'') ja suhteellista tai summittaista lukumäärää ilmaisevat pronominit (''muutama, harva, jokunen, moni, monta, usea''). Osa viimeksi mainituista lukumäärän kvanttoripronomineista on epätyypillisiä pronomineja sikäli, että ne komparoituvat ja saavat adjektiiveille tyypillisiä määritteitä: ''yhä useammat, aika moni''. (» § 740–.)%
261%kysymyslause%%%%Kielioppi, Lauseoppi%VISK2004: Kysymys- eli interrogatiivilause on modaalinen lausetyyppi, jonka tuntomerkkinä on interrogatiivipronomini, esim. ''Mitä sä sanoit?, En tiedä, '''keitä on tulossa''''' (hakukysymys) tai kysyvä liitepartikkeli -''ko ~ -kö'' (puhutussa kielessä joskus myös -''ks''), esim. ''Onko ~ Onks nyt tiistai?'' (vaihtoehtokysymys). Kysymyslauseita käytetään tyypillisesti kysymiseen, mutta myös esim. kehottamiseen tai päivittelyyn ja toisaalta erityyppisten lauseiden osalauseina (alisteinen kysymyslause). Kieliopilliselta kannalta kysymyslauseilla on omanlaisensa sanajärjestys, sillä kysyvä aines sijoittuu lauseen alkuun. (» § 888, 1678.)%
262%kysymyspartikkeli%%%%Kielioppi, Lauseoppi%VISK2004: Kysymyspartikkeleiksi sanotaan partikkeleita, jotka osoittavat, että ilmaus on ymmärrettävä kysymykseksi. Niitä ovat liitepartikkelit -''ko ~ -kö'' (puhutussa kielessä joskus myös -''ks'') sekä itsenäiset partikkelit ''vai'' ja ''entä(s)''.%
263%käänteinen astevaihtelu%%%%Kielioppi, Muoto-oppi%VISK2004: Käänteinen astevaihtelu tarkoittaa klusiilien kvantitatiivista tai kvalitatiivista vaihtelua sanavartalon viimeisellä tavunrajalla silloin, kun sanan perusmuoto on heikko- ja taivutusvartalo vahva-asteinen, esim. ''vaate : vaatteen, helle : helteen, hakata : hakkaan, opas : oppaan'' (» § 42). Päinvastainen tapaus on suora astevaihtelu.%
264%laajennus%%%%Kielioppi, Lauseoppi%VISK2004: Laajennus on yhteisnimitys määritteille ja täydennyksille, ja sitä käytetään kielioppikuvauksessa silloin, kun määritteen ja täydennyksen eroa ei ole tarpeen tehdä. Laajennuksella tarkoitetaan niitä aineksia, jotka tekevät sanasta useampisanaisen sanakimpun, esim. substantiivista useampisanaisen substantiivilausekkeen tai verbistä verbi-ilmauksen. Esim. lauseen ''Kissa syö'' kumpikin sana voi saada laajennuksia: ''tuo musta kissa, mummon kissa'' ja ''syö silakoita, syö hitaasti, syö silakoita isolta lautaselta''. Laajennuksia saavat lähinnä verbit, nominit, adverbit ja adpositiot, eivät partikkelit. Voidaan puhua myös lauseen laajennuksista, jollaisia ovat esim. puiteadverbiaalit: ''Eilen kävin saunassa''. (» § 439.) Laajennuksina ei pidetä liitynnäisiä eikä lisäyksiä.%
265%lause%%%%Kielioppi, Lauseoppi%VISK2004: Lause on sanojen ja lausekkeiden muodostama rakenteellinen kokonaisuus, jonka ytimenä on finiittiverbi ja jonka osien välillä vallitsee erilaisia riippuvuus- ja määrityssuhteita, esim. ''Lapset leikkivät pihalla, Tuulee, Kuuletko miten tuuli ulvoo? Espoossa ei anneta tarpeeksi rahaa kouluille'' (» § 864–).%
266%lauseenjäsen%%%%Kielioppi, Lauseoppi%VISK2004: Lauseenjäsen on nimitys lausekkeen tehtävälle lauseessa, esim. substantiivilauseke voi toimia subjektin, objektin, predikatiivin tai adverbiaalin lauseenjäsentehtävässä (» § 907). Lisäksi esim. ''että''-lause voi toimia mm. subjektina tai objektina (» § 1144–). Myös predikaatti on lauseenjäsen, vaikkei se aina muodostakaan yhtäjaksoista kokonaisuutta.%
267%lauseke%%%%Kielioppi, Lauseoppi%VISK2004: Lauseke on nimitys yhteen liittyvien sanojen kimpulle, ts. sellaiselle rakenteelle jonka sana muodostaa mahdollisten laajennustensa kanssa. Kyseistä sanaa sanotaan lausekkeen edussanaksi, ja lauseketta nimitetään (eräin poikkeuksin) edussanansa sanaluokan mukaan. Esim. substantiivi ''ystävillä'' voi muodostaa substantiivilausekkeen kuten ''pienillä ystävillä'' tai ''äidin vanhoilla ystävillä Saksassa'', adjektiivi ''vanhoja'' taas adjektiivilausekkeen ''liian vanhoja pelaamaan''. Myös yksittäinen sana muodostaa lausekkeen: '''''Ystäväni''' asuu '''kaukana'''''. Useammasta sanasta koostuva lauseke muodostaa yleensä yhtäjaksoisen rakenteen. On kuitenkin lauseyhteyksiä, joissa muuten yhtäjaksoisena esiintyvän lausekkeen osat voivat olla toisistaan erillään, esim. ''Pelaamaan he ovat liian vanhoja'' (hajarakenne). (» § 439.) Lausekkeista käytetään kielitieteellisessä kirjallisuudessa yleensä englantilähtöisiä lyhenteitä, esim. substantiivilauseke on NP, adjektiivilauseke on AP. Isossa suomen kieliopissa finiittiverbien ei katsota muodostavan lausekkeita, vaan joskus puhutaan verbi-ilmauksista (» § 443).%
268%lausekekysymys%%%%Kielioppi, Lauseoppi%VISK2004: Lausekekysymys on kysymystyyppiä jossa liitepartikkeli -''ko ~ -kö'' liittyy muuhun sanaan kuin finiittiverbiin, esim. ''Sinä'''kö''' se olit'''kin'''? Itkeä'''kö''' tässä pitäisi?'' Lausekekysymykset kuuluvat vaihtoehtokysymyksiin, mutta niillä on tarkemmat ennakko-oletukset kuin tavallisilla verbialkuisilla vaihtoehtokysymyksillä, jollainen on esim. ''Pitäisikö tässä itkeä?'' (» § 1689.)%
269%lausetyyppi%%%%Kielioppi, Lauseoppi%VISK2004: Lausetyyppi-nimitys on kahdenlaisessa käytössä: (1) Syntaktinen lausetyyppi perustuu lauseiden luokitteluun rakenteen kannalta; niitä ovat intransitiivi-, transitiivi- ja kopulalause sekä erilaiset erikoislausetyypit (» § 891–906). (2) Modaalinen lausetyyppi perustuu lauseiden luokitteluun paitsi rakenteen myös keskeisten puhefunktioiden kannalta; niitä ovat deklaratiivi-, interrogatiivi-, imperatiivi- ja eksklamatiivilause (» § 886–890).%
270%lausuma%%%%Pragmatiikka%VISK2004: Lausuma on nimitys puheen tai tekstin toiminnallisin ja prosodisin perustein erottuvalle jaksolle: lausumalla on tietty tehtävä ja se edustaa jotakin puhetoimintoa. Keskustelussa (puheen)vuoro sisältää vähintään yhden lausuman. Kieliopilliselta kannalta lausuma voi olla yksi sana, lauseke, lause jne.; esim. baarissa sananvaihto ''Iso kahvi. – Kiitos'' sisältää kaksi lausumaa. (» § 864.)%
271%lausumapartikkeli%%%%Keskusteluntutkimus%VISK2004: Lausumapartikkeleiksi kutsutaan sellaisia sanoja kuin ''entä, näet, ettäs, senkun, mut'' ja ''ja'' sekä liitepartikkelia ''-ko ~ -kö'' (puheessa joskus myös ''-ks''), jotka osoittavat, millä tavoin niitä seuraava ilmaus liittyy meneillään olevaan puheeseen. Ne kytkevät toisiinsa vuoroja ja lausumia joko saman puhujan puheessa tai yli puhujanvaihdoksen. Osa lausumapartikkeleina käytettävistä sanoista esiintyy myös lauseita tai lauseen osia kytkevinä konjunktioina. (» § 801–.)%
272%lavennus%%%%Keskusteluntutkimus%VISK2004: Lavennus on keskustelun rakennekuvukasen termi, joka tarkoittaa vierusparia täydentävää (puheen)vuoroa tai jaksoa. Lavennuksena voi olla esim. kysymys-vastaus-vierusparin ''Ootko sinä Virtasia? – Oon'' jäljessä seuraava ensimmäisen puhujan kommentti ''No sitä minä vähän aattelinkin.'' (» § 1218.) Kirjallisuudessa ilmiöstä on käytössä myös nimitys laajennus.%
273%lekseemi%%%%Sanasto%VISK2004: Lekseemi on nimitys sanalle sanaston yksikkönä; lekseemi edustaa sanan eri esiintymiä.%
274%leksikaalinen NP%%%%Kielioppi, Lauseoppi%VISK2004: Leksikaalisen NP:n edussanana on substantiivi. Nimitystä käytetään erotuksena pronominiedussanaisesta NP:stä. (» § 442.)%
275%leksikaalistuminen%%%%Historiallis-vertaileva kielitiede%VISK2004: Leksikaalistuminen on prosessi, jossa useamman morfeemin yhdistelmästä tiivistyvän kokonaisuuden merkitys on selvästi muuta kuin sen osista voisi päätellä. Esim. monet partisiipit ovat leksikaalistuneet adjektiiveiksi: ''luotettava, hillitty''. Leksikaalistuminen voi koskea yhtä sanaa tai usean sanan yhtymää, kuten ''mitäänsanomaton''. (» § 166.)%
276%liite%%%%Kielioppi, Muoto-oppi%VISK2004: Liite on itsenäisenä sanana esiintymätön morfeemi, joka liittyy sananmuotoon, ei vartaloon, esim. ''sinulla'''han''''', ''teit'''kö''''', ''en'''kä'''''. Liitepartikkeleita ovat -''han'' ~ -hän, -ko ~ -kö, -ks, -kin, -pa ~ -pä, -s'' sekä liitekonjunktio -''kä''. Lähellä liitteitä ovat syntagmaattisten sulaumien jälkiosat, esim. ''ett'''ei'''''. (» § 125–.) Possessiivisuffiksit eli omistusliitteet ovat pikemmin taivutuspäätteitä kuin liitteitä siinä suhteessa, että ne liittyvät nominatiivimuotoisen sanan vartaloon (''piirtee'''si'''''); ne sijoittuvat kuitenkin muiden taivutuspäätteiden jälkeen (''perhettä'''mme''', perheessä'''ni'''''). Keskeiset liitepartikkelit liittyvät käytännöllisesti katsoen kaikkien sanaluokkien sanoihin, possessiivisuffiksit eivät.%
277%liitekonjunktio%%%%Kielioppi, Muoto-oppi%VISK2004: Liitekonjunktio on rinnastuskonjunktiona käytettävä liitepartikkeli -''kä'', joka liittyy kieltoverbiin, esim. ''enkä, eivätkä'' (» § 813).%
278%liitekysymys%%%%Keskusteluntutkimus%VISK2004: Liitekysymys on kysymyspartikkelin sisältävä lauseke kuten ''vai mitä? niinkö?'', joka lisätään väitteeseen ja joka näin muuttaa lausuman puhetoiminnon väitteestä kysymykseksi, esim. ''Sehän on sinun tehtäväsi, vai mitä?'' Jos vaihtoehtokysymyksen muotoisen lausuman perässä on liitekysymys, vastausvaihtoehtojen joukko on avoimempi kuin ilman liitekysymystä: ''Mennäänks me nyt kotiin vai miten?'' (» § 1058.)%
279%liitepartikkeli%%%%Kielioppi, Muoto-oppi%VISK2004: Liitepartikkeli on sanan loppuun kiinnittyvä liite, jollaisia ovat fokuspartikkelit ''-kin, -kaan ~ -kään'' (''vielä'''kin''', vielä'''kään'''''), kysymyspartikkeli -''ko ~ -kö'' (''tulet'''ko'''''), sävypartikkelit ''-han ~ -hän'' (''tule'''han'''''), ''-pa ~ -pä'' (''tule'''pa''''') ja ''-s'' (''tule'''s''') sekä liitekonjunktio ''-kä'' (''en'''kä''''') (» § 126–).%
280%liittokonjunktio%%%%Kielioppi, Sanaluokat%VISK2004: Liittokonjunktio on kahden partikkelin muodostama sanaliitto, jossa toinen sanoista on konjunktio ja toinen adverbi, esim. ''kun taas, jos kohta, ennen kuin'' (» § 814).%
281%liittomuoto%%%%Kielioppi, Lauseoppi%VISK2004: Liittomuodoksi sanotaan apuverbin (''olla'' tai ''ei'') ja partisiippi- tai kieltomuotoisen pääverbin muodostamaa kokonaisuutta, joka toimii lauseessa predikaattina. Liittomuodolla ilmaistaan kieltoa (''en tule, emme haluaisi'') sekä tempuksista perfektiä ja pluskvamperfektiä (''on käynyt, oli ollut, en olisi halunnut''). Liittomuoto katsotaan verbin taivutusparadigman osaksi niin kuin yksinkertainenkin verbinmuoto. (» § 450.)%
282%liittotempus%%%%Kielioppi, Lauseoppi%VISK2004: Liittotempuksiksi sanotaan liittomuodolla ilmaistavia tempuksia perfektiä (''olen käynyt'') ja pluskvamperfektiä (''oli käyty'') (» § 1523).%
283%liitynnäinen%%%%Kielioppi, Lauseoppi%VISK2004: Liitynnäinen on nimitys sellaiselle partikkelille, joka ei ole lauseen eikä minkään sen jäsenen määrite eikä täydennys. Esim. fokuspartikkelit kuten ''jopa, myös'' voivat liittyä mihin tahansa sanaan lauseessa eivätkä toimi syntaktisina määritteinä: ''Jopa lapset pitävät tästä, Lapset jopa pitävät tästä, Lapset pitävät jopa tästä''. Myös mm. konjunktiot ovat lauseessa liitynnäisiä. Liitynnäinen on lauseen ilmaiseman propositionaalisen sisällön ulkopuolella. (» § 870.)%
284%likvida%Lateraaleista ja tremulanteista käytetty yhteisnimitys.%%%Fonetiikka%VISK2004: Likvida on yhteisnimitys tremulanteille eli ''r''-äänteille ja lateraaleille eli ''l''- äänteille. Suomen ''r'':ää äännettäessä kieli muodostaa lyhytkestoisia sulkeumia hammasvallia vasten; myös ''l'':ää äännettäessä kielen kärki muodostaa sulkeuman, mutta ilmavirta kulkee ulos kielen laidoilta. (» § 4.)%
285%limittäisrakenne%%%%Kielioppi, Lauseoppi%VISK2004: Limittäisrakenteeksi kutsutaan sellaista puheessa esiintyvää, prosodisesti yhtenäistä lausumaa, joka sisältää kaksi finiittiverbiä ja jossa niiden välinen ilmaus on sekä rakenteen että merkityksen kannalta ymmärrettävissä yhtä lailla ensimmäiseen kuin toiseen verbiin liittyväksi. Esim. limittäisrakenteessa ''Tultiin viime yönä joskus yhen aikaan oltiin perillä'' ajankohdan adverbiaali ''viime yönä'' muodostaa syntaktisen konstruktion sekä verbin ''tultiin'' että verbi-ilmauksen ''oltiin perillä'' kanssa. (» § 1015.)%
286%lisäys%%%%Kielioppi, Lauseoppi%VISK2004: Lisäys on nimitys sellaiselle lauseeseen tai sen osana olevaan lausekkeeseen liittyneelle ainekselle, joka ei ole kokonaisuuden integroitunut osa. Lisäyksenä oleva aines erottuu muusta lauseesta puheessa usein prosodisesti, kirjoituksessa välimerkein, kuten seuraavan esimerkin kommentti: ''Ministeri joutui eroamaan tehtävästään – '''harmillista kyllä'''''. Lisäys voi olla esim. parenteesi (''He, ''''ainakin useimmat''', suhtautuivat positiivisesti''), puhutteluilmaus (''Olepas hiljaa, Pekka''''') tai itsekorjaus (''Sä sanoit et se lähtee perjantaina '''ei ku lauantaina''' veks''). Erilaisista lisäyksinä esiintyvistä ilmauksista kieliopillistuneimpia ovat appositio- ja lohkeamarakenteet. (» § 1052–.) Ks. myös paradigmaattinen jälkilisäys ja syntagmaattinen jälkilisäys.%
287%logoforinen%%%%Keskusteluntutkimus%VISK2004: Logoforisia ovat sellaiset pronominit, jotka viittaavat referaatista johtolauseessa mainittuun puhujaan, ts. henkilöön, jonka puhetta tai ajatuksia referoidaan. Pronomini hän esiintyy puhutussa kielessä laajalti nimenomaan logoforisena, esim. ''Se sano että '''hän''' tulee huomenna''. (» § 1469.)%
288%lohkeama alkuun%%%%Kielioppi, Lauseoppi%VISK2004: Lohkeama alkuun on nimitys puhutun kielen kaksiosaiselle syntaktiselle rakenteelle, jonka alkuosana on substantiivilauseke ja jälkiosana lause, jossa on tuon lausekkeen kanssa samaviitteinen pronomini, esim. '''''Toi sun poikas''' ni onks '''se''' jo koulussa?'' Rakenteen alkuosaa (''Toi sun poikas'') nimitetään syntaktiseksi etiäiseksi. (» § 1018.)%
289%lohkeama eteenpäin%%%%Kielioppi, Lauseoppi%VISK2004: Lohkeama eteenpäin on nimitys sellaiselle puhutun kielen syntaktiselle rakenteelle, jossa pronomini ja myöhemmin lauseessa seuraava lauseke yhdessä muodostavat viittauksen puheena olevaan tarkoitteeseen, esim. '''''Se''' on sitten loppu '''se työsuhde''', '''Täällä''' on kivaa '''täällä pöydän alla'''''. Jälkimmäinen lausekkeista on tavallisimmin leksikaalinen NP ja sijaitsee lauseen lopussa, joskus sisälläkin. Pronomini toimii ilmauksessa lauseenjäsenenä, mutta leksikaalinen lauseke on siinä lisäys (» § 1064–.)%
290%lohkeamarakenne%%%%Kielioppi, Lauseoppi%VISK2004: Lohkeamarakenteeksi kutsutaan lähinnä puhutussa kielessä esiintyvää ilmaustyyppiä, jossa samaan tarkoitteeseen viitataan kahdesti. Lohkeamarakenteita ovat lohkeama eteenpäin (esim. ''Tää on hyvää tää kala'') ja lohkeama alkuun (esim. ''Toi sun poikas ni onks se jo koulussa?'').%
291%lopetus%%%%Keskusteluntutkimus%VISK2004: Lopetus on ensisijaisesti (puheen)vuoron skemaattiseen rakennekuvauksen termi. Sillä tarkoitetaan vuoron loppuun sijoittuvia irrallisempia elementtejä, jotka voivat esim. vedota vastaanottajaan (''Tänään on tiistai, '''vai'''?'') tai ilmaista puhujan asennetta, esim. ''Onpas tämä vaikeeta, '''heh heh'''''. Lauseen rakenteessa lopetus on loppukentän jäljessä, ja syntaktisesti se on tyypillisesti lisäys. (» § 1008.)%
292%loppuheitto%%%%Fonologia%VISK2004: Loppuheitto on ilmiö, jossa sanan lopusta puuttuu vokaali, joka siinä on yleiskielessä. Tavallista on varsinkin s:n jälkeisen taivutuspäätteeseen kuuluvan ''i'':n puuttuminen, esim. ''olis, valmiiks''. (» § 37.)%
293%loppukenttä%%%%Kielioppi, Lauseoppi%VISK2004: Loppukenttä on lauseen sanajärjestyksen kuvausta koskeva termi. Tarkasteltaessa lausetta paikkoina ja kenttinä, joissa voi sijaita eri lauseenjäseniä, loppukenttä on se lauseen osa, joka seuraa teemapaikkaa, useimmiten siis lauseen subjektia. Loppukenttä alkaa yleensä verbillä, esim. ''Hän '''lähtee pian''', Aikaisemmin saunottiin '''kerran viikossa'''''; verbin edellä voi kuitenkin olla adverbiaali tai partikkeli, esim. ''Jos hän '''kuitenkin tulee mukaan'''''. Esimerkkejä muusta kuin verbialkuisesta loppukentästä ovat myös ''Tulee hän '''kai kuitenkin mukaan''', Jos hän '''tänne joskus pääsee'''''. (» § 1369.)%
294%luku%%%%Kielioppi, Muoto-oppi%VISK2004: Luku eli numerus on nomineihin ja verbien persoonataivutukseen liittyvä kieliopillinen kategoria, johon kuuluvat yksikkö ja monikko. Vain monikolla on tunnus: ''konee'''t''', kone'''i'''lla''. Monilla pronomineilla on yksikkövartaloista eroavat monikkomuotonsa, esim. ''me, te, he, ne, nuo, ne''. Verbeillä on monikkomuodoissa erilliset taivutustunnukset: ''mene'''mme''', meni'''tte''', mene'''vät'''''.%
295%lukukongruenssi%%%%Kielioppi, Lauseoppi%VISK2004: Lukukongruenssi tarkoittaa samaan konstruktioon kuuluvien sanojen mukautumista toisiinsa luvun suhteen. Lukukongruenssi vallitsee (1) lauseen subjektin ja predikaatin välillä, esim. ''Minä tulen, Me tulemme, Tyttö ei lähtenyt, Tytöt eivät lähteneet'' (» § 1274–).  (2) Lukukongruenssi vallitsee myös predikatiivin, etenkin adjektiivipredikatiivin ja subjektin tai muun predikatiivilla kuvattavan jäsenen välillä, esim. ''Lapsi on iloinen, Lapset ovat iloisia, Hänestä tuli opettaja, Heistä tuli opettajia''. Sama koskee predikatiiviadverbiaalia, joskaan ei yhtä systemaattisesti, esim. ''Lapsi on terveenä, Lapset ovat terveinä ~ terveenä''. (» § 1284–.)  (3) Substantiivilausekkeessa kongruoivat substantiivi ja sen adjektiivi- tai pronominimäärite: ''tuo pieni tyttö, nuo pienet tytöt'' (» § 1302–).%
296%lyhennesana%%%%Kielioppi, Muoto-oppi%VISK2004: Lyhennesanoiksi kutsutaan sanoja, joista lähtösanaan verrattuna puuttuu osa tai osia. Lyhennesanoja ovat typistesanat kuten ''ale'' ja ''dino'', kirjainsanat kuten ''atk'' ja ''YK'' ja koostesanat kuten ''tupo''. (» § 167.)%
297%lyhyt tavu%%%%Fonologia%VISK2004: Lyhyt tavu on joko pelkästä lyhyestä vokaalista taikka konsonantista ja lyhyestä vokaalista koostuva avotavu, esim. '''''o-te''''', '''''ko-va'''''.%
298%lyhyt vokaali%%%%Fonologia%VISK2004: Lyhyt vokaali on kestoltaan pitkää vokaalia lyhyempi; äännejärjestelmän kannalta se on merkitystä erottavan pituusopposition lyhyempi jäsen, esim. sanassa ''t'''u'''l'''e''''', vrt. ''t'''uu'''l'''ee''''' (» § 9).%
299%MA-infinitiivi%%%%Kielioppi, Muoto-oppi%VISK2004: MA-infinitiivi on nimitys infiniittiselle verbinmuodolle, jonka tunnus on ''ma ~ mä'' ja jolla on viisi produktiivista sijamuotoa: inessiivi, elatiivi, illatiivi, adessiivi ja abessiivi, esim. ''syömässä, syömästä, syömään, syömällä, syömättä''. Kuudes muoto instruktiivi esiintyy vain kiteymissä, esim. ''Mitä minun pitikään sanomani''. MA-infinitiivilauseke esiintyy lauseessa adverbiaalina (esim. ''Tulin juuri syömästä'') ja verbikonstruktion osana (''Se tulee olemaan helppoa'''). (» § 494.) Perinteinen nimitys fennistiikassa on III infinitiivi.%
300%mahdollisuusrakenne%%%%Kielioppi, Lauseoppi%VISK2004: Mahdollisuusrakenteeksi kutsutaan kiteytynyttä modaalista verbiliittoa, joka koostuu ''olla''-verbistä ja pääverbin nipputunnuksen ''-(t)tavissa ~ -(t)tävissä'' sisältävästä muodosta, esim. ''olla tehtävissä''. Rakenne ilmaisee dynaamista mahdollisuutta: ''Ovi on korjattavissa'' ’ovi voidaan korjata’. Rakenteeseen voi kuulua toiminnan suorittajaa ilmaiseva genetiivisubjekti, esim. ''Tämä asia ei ole minun päätettävissäni''. (» § 1584.)%
301%mallisanajohto%%%%Kielioppi, Muoto-oppi%VISK2004: Mallisanajohto on sanojen muodostamista mallin mukaan. Mallina on jokin vakiintunut sana ja sen suhde kantasanaansa. Esim. sanan ''vakavikko'' mallina on ollut ''tosikko'' ja sanan ''karkusalla'' mallina ''pakosalla''. Mallisanajohto on korrelaatiojohdon alalaji. (» § 161.)%
302%menemätön aika%%%%Kielioppi, Lauseoppi%VISK2004: Menemätön aika tarkoittaa tempusjärjestelmässä nykyisyyttä ja tulevaisuutta ilmauksen esittämisen eli puhumisen ajankohdan kannalta (» § 1523).%
303%mennyt aika%%%%Kielioppi, Lauseoppi%VISK2004: Mennyt aika tarkoittaa tempusjärjestelmässä aiemmuutta ilmauksen esittämisen eli puhumisen ajankohdan kannalta (» § 1523).%
304%mentaalinen verbi%%%%Semantiikka%VISK2004: Mentaalisia ovat verbit, jotka ilmaisevat mielensisäisiä tiloja, tekoja ja toimintoja, ts. tunnetta, havaintoa ja tiedontilaa. Mentaalisilla verbeillä on elollinen, tajunnallinen subjekti, esim. ''rakastaa, ajatella, huomata''. (» § 445.)%
305%mittailmaus%%%%Semantiikka%VISK2004: Mittailmaus on yleisnimitys ilmauksille, joilla osoitetaan mittayksiköllä ilmaistavissa oleva määrä, esim. '''''tunnin''' myöhässä, tulin '''minuuttia''' liian aikaisin, '''4 m''' kauempana, '''5 vuotta''' vanhempi''.%
306%mittasana%%%%Semantiikka%VISK2004: Mittasanoja ovat substantiivit, jotka ilmaisevat vakiintunutta mittayksikköä (esim. ''litra'') tai muuten mittaamiseen käytettävää pakkauksen tai astian tilavuutta. Mittasana saa partitiivimuotoisen täydennyksen, esim. '''''litra''' maitoa, '''lasi''' mehua, '''pussillinen''' jauhoja''. (» § 592.)%
307%modaalinen lausetyyppi%%%%Kielioppi, Lauseoppi%VISK2004: Modaalisiksi lausetyypeiksi sanotaan lausekonstruktioita, joiden morfosyntaktiset ominaispiirteet osoittavat, että kyse on tietystä puhefunktiosta. Modaalisia lausetyyppejä ovat deklaratiivi- eli väitelause (''Minä lähden nyt''), interrogatiivi- eli kysymyslause (''Lähdetkö sinä nyt?'') ja imperatiivi- eli käskylause (''Lähde nyt!''). Eksklamatiivi- eli huudahduslause ei ole selkeästi yksi rakennetyyppi, vaan sillä on erilaisia vakiintuneita ilmenemismuotoja, esim. ''Ai miten ihanan rauhallista! Voi ku ois jo kesä!'' (» § 886–.)%
308%modaalisuus%%%%Semantiikka%VISK2004: Modaalisuus on laaja semanttinen alue, jossa on kyse asiaintilan todenmukaisuutta ja toteutumismahdollisuuksia koskevista arvioista. Modaalisilla kielenaineksilla puhuja ilmaisee, onko asiaintila hänen mielestään (epä)varma, välttämätön, (epä)todennäköinen, mahdollinen, mahdoton, pakollinen, luvallinen tai (epä)toivottava, ulkoisista tai sisäisistä edellytyksistä riippuvainen. Modaalisia kielenaineksia ovat modukset, modaaliverbit (esim. ''voida, täytyy''), konstruktiot kuten ''on tehtävä, on tehtävissä'' sekä monet adjektiivit (''mahdollinen, välttämätön''), adverbit ja partikkelit (''luultavasti, ehkä, varmasti''). (» § 1551–.)%
309%modaaliverbi%%%%Semantiikka%VISK2004: Modaaliverbit ilmaisevat mahdollisuutta (esim. ''voida, saattaa, taitaa'' ja ''mahtaa'') ja välttämättömyyttä (esim. ''täytyä, pitää, tarvita'' ja ''joutua''). Modaaliverbien ominaispiirteisiin kuuluu mm., että niihin liittyy infinitiivi, esim. ''Me voimme lähteä, Hän joutui lähtemään''. (» § 1562–.)%
310%moderatiiviadjektiivi%%%%Kielioppi, Muoto-oppi%VISK2004: Moderatiiviadjektiiveiksi nimitetään ''hko- ~ hkö-''johtimen sisältäviä johdoksia, jotka kuvaavat kanta-adjektiivinsa tarkoittaman ominaisuuden asteen jossain määrin vähäisemmäksi kuin kanta-adjektiivi sellaisenaan, esim. ''heikohko, isohko''. Moderatiiviadjektiivit eivät komparoidu eivätkä saa intensiteettimääritteitä: ''*heikohkompi, *hyvin vanhahko''. (» § 294–.)%
311%modus%%%%Kielioppi, Lauseoppi%VISK2004: Modus on verbiin kieliopillistunut modaalisuuden kategoria. Moduksia ovat indikatiivi, konditionaali, potentiaali ja imperatiivi, joista muilla kuin indikatiivilla on morfologinen tunnus (» § 115–, 1590).%
312%momentaaninen verbijohdos%%%%Kielioppi, Muoto-oppi%VISK2004: Momentaaninen verbijohdos ilmaisee hetkellistä, punktuaalista tapahtumaa. Verbi on aspektimerkitykseltään tyypillisesti rajaava, esim. ''Maljakko tipahti pöydältä, Lukaisin lehden''. Tavallisimmat momentaanijohtimet ovat ''-ahta- ~ -ähtä-'' ja ''-aise- ~ -äise-''. (» § 368–.)%
313%monikkosana%%%%Semantiikka%VISK2004: Monikkosana on yhtä kokonaisuutta tarkoittava sana, jota käytetään pääasiassa monikkomuotoisena, esim. ''häät, silmälasit''. Yksikössä monikkosana esiintyy vain yhdyssanan alkuosana: ''hääjuhla, silmälasikotelo''; ''kasvonpiirre''. Monia substantiiveja, kuten ''jalat, silmät, hiukset, sukat, portaat'', käytetään monikkosanojen tapaan tarkoittamassa osista koostuvia kokonaisuuksia. (» § 558.)%
314%monipersoonainen passiivi%%%%Kielioppi, Lauseoppi%VISK2004: Monipersoonainen passiivi on nimitys sellaisille suppeakäyttöisille passiivirakenteille, joissa verbin muoto vaihtelee persoonan mukaan. Näitä ovat muutospassiivi (''Minä tulin valituksi, Te tulitte valituiksi''), tilapassiivi (''Tapaus on poliisin tutkittavana, Tapaukset ovat poliisin tutkittavina'') ja johdospassiivi (''Asia järjestyy, Asiat järjestyvät''). Rakenteeseen kuuluu kieliopillinen subjekti, joka on semanttiselta kannalta verbin objektiargumentti. (» § 1332–.)%
315%mora%%%%Fonologia%VISK2004: Mora on tavun pituuden mittayksikkö. Tavun ytimen muodostaa vokaali. Yhden moran mittaisia ovat tavussa kaikki lyhyet vokaalit tavuasemasta riippumatta sekä konsonantit vokaalin jäljessä; pitkä vokaali käsittää kaksi moraa. Lyhyet tavut ovat siis yksimoraisia, pitkät tavut kaksi- tai kolmimoraisia. (» § 14.)%
316%morfeemi%%%%Kielioppi, Muoto-oppi%VISK2004: Morfeemilla tarkoitetaan kielen pienintä yksikköä, jolla on itsenäinen merkitys. Sanavartaloita kutsutaan leksikaalisiksi morfeemeiksi ja johtimia, taivutuspäätteitä ja liitteitä kieliopillisiksi morfeemeiksi. Kieliopilliset morfeemit ovat tyypillisesti sidonnaisia eli esiintyvät vain sanan osina.%
317%morfofonologinen vaihtelu%%%%Fonologia, Kielioppi, Muoto-oppi%VISK2004: Morfofonologinen vaihtelu tarkoittaa sitä, että morfeemi saa erilaisen ilmiasun erilaisissa ympäristöissä. Morfofonologista vaihtelua on sekä sanavartaloissa (esim. ''las'''i''' : las'''e'''issa'' ja ''puheli'''n''' : puheli'''me'''n, ko'''t'''i : ko'''d'''in'') että päätteissä (esim. vokaalisoinnun aiheuttamat äännevaihtelut kuten päätteissä ''-ssa ~ -ssä, - vat ~ -vät'' tai illatiivin päätevarianttien vaihtelu: vokaali + -n (''talo-on''), -h- + vokaali + -n (''maa-han, työ-hön, päi-hin''). (» § 40–.)%
318%morfologinen johdostyyppi%%%%Kielioppi, Muoto-oppi%VISK2004: Morfologinen johdostyyppi tarkoittaa sellaisia johdoksia eli johtamalla syntyneitä sanoja, jotka ovat vartalonlopun johdinaineksensa osalta samanlaisia, esim. ''la- ~ lä''-substantiivit tai ''tta- ~ ttä''-verbit (» § 163).%
319%morfologinen kongruenssi%%%%Kielioppi, Lauseoppi%VISK2004: Morfologinen kongruenssi tarkoittaa samaan konstruktioon kuuluvien sanojen mukautumista toisiinsa muodon suhteen. Morfologista kongruenssia on esim. NP:n sisäinen luku- ja sijakongruenssi: ''tässä pienessä talossa, kaikille lapsille'' (» § 1267).%
320%morfosyntaksi%%%%Kielioppi, Lauseoppi, Muoto-oppi%VISK2004: Morfosyntaksilla tarkoitetaan kielitieteessä morfologian eli muoto-opin ja syntaksin eli lauseopin yhteistä aluetta. Morfologiaa on yksittäisten sananmuotojen koostumuksen kuvaaminen, esim. se, miten määräytyy illatiivin pääte (''talo'''on''', huonee'''seen''', maa'''han''''' jne.). Morfosyntaksiin taas kuuluu esimerkiksi kuvaus illatiivin tehtävistä erilaisissa lauserakenteissa tai vaikkapa subjektin ja verbin kongruenssi. Morfosyntaksia ei kuitenkaan ole aina tapana erottaa pelkästä syntaksista, eikä ero olekaan selvä ainakaan suomen tapaisessa, paljon taivutusta sisältävässä kielessä. Vrt. myös morfofonologia (muoto- ja äännerakenteen yhteinen alue) ja joskus käytetty morfosemantiikka (sananmuotojen merkityksen kuvaaminen).%
321%muodollinen subjekti%%%%Kielioppi, Lauseoppi%VISK2004: Muodollinen subjekti (myös: ekspletiivisubjekti) on nimitys sellaiselle subjektille, joka ei ole verbin täydennys eikä viittaa mihinkään tarkoitteeseen vaan täyttää lauseen rakenteessa puuttuvan subjektin paikan. Tässä mielessä se on siis muodollinen paikanpitäjä. Muodollisena subjektina esiintyy painoton ''se''-pronomini, joskus muukin demonstratiivipronomini, jolla ei ole anaforista eikä muuta deiktistä tehtävää, esim. ''Se on satanu koko päivän täälläkin, On se kyllä aika kiva lähtee lomalle''. Muodollinen subjekti on lähinnä puhutun kielen ilmiö. (» § 915.)%
322%muotti%%%%Kielioppi, Muoto-oppi%VISK2004: Muotti tarkoittaa kielellisten ilmausten muodostusmallina käytettävää rakennehahmoa tai kehikkoa. Nimitystä on käytetty mm. sanojen johtamisen ja verbien esiintymisyhteyksien kuvaamisessa.  (1) Jokin sanahahmo voi toimia muottina, jonka mukaan uusia samanhahmoisia sanoja muodostetaan myös ilman selvää kantasanaa, esim. ''tta- ~ ttä''-verbien mallin mukaiset ''rulettaa, bilettää'' (» § 148). (2) Muotti, johon kuuluvat tietynlaiset, jollekin verbityypille ominaiset täydennykset, voi toimia mallina monenlaisten verbien käytölle, esim. ''päristää pihaan'' vrt. ''ajaa pihaan''; tällaista muottia sanotaan täydennysmuotiksi (» § 449).(3) Myös syntaktisia lausetyyppejä voi tarkastella vastaavanlaisina rakennehahmoina, lausemuotteina.%
323%muuntelujohdos%%%%Kielioppi, Muoto-oppi%VISK2004: Muuntelujohdos on yhteisnimitys sellaisille verbeille, joiden johdinaines ilmaisee verbikannan ilmaiseman tilanteen esittämistä etenkin teonlaadultaan toisenlaisena. Muuntelujohdoksia ovat frekventatiiviset (esim. ''nieleskellä'') ja momentaaniset (esim. ''puhkaista'') verbit. (» § 351.)%
324%muutospassiivi%%%%Kielioppi, Muoto-oppi%VISK2004: Muutospassiivi on nimitys monipersoonaiselle eli persoonan mukaan vaihtelevalle passiivirakenteelle, joka ilmaisee muutoksen tulosta. Rakenne muodostuu ''tulla''- tai joskus ''joutua''-verbistä ja partisiipista, esim. ''Hän tuli ~ te tulette valituksi virkaan, Hän joutui pahoinpidellyksi''. (» § 1333.)%
325%muuttamisjohdos%%%%Kielioppi, Muoto-oppi%VISK2004: Muuttamisjohdos on kausatiivinen verbi, joka ilmaisee kantasanan tarkoittaman asian aiheuttamista tai aikaansaamista: ''pudottaa, havainnollistaa''. Muuttamisjohdos on yleensä transitiivinen. Sen muodostava johdin kuten ''-(t)ta- ~ -(t)tä-'' voi liittyä sekä verbi- että nominikantaan. (» § 311–.)%
326%muuttumisjohdos%%%%Kielioppi, Muoto-oppi%VISK2004: Muuttumisjohdos on intransitiivinen verbi, joka ilmaisee lauseen subjektin olotilan tai sijainnin muuttumista. Muuttumisjohdoksia ovat refleksiiviset, automatiiviset ja translatiiviset johdokset, esim. ''peseytyä, siirtyä, tummua, pimetä''. Kantana on transitiiviverbi tai nomini. Muuttumisjohdosten johtimia ovat ''-u- ~ -y-'' ja ''-ne-'' sekä ''u- ~ y''-loppuiset yhdysjohtimet kuten ''-tu- ~ -ty-'' ja ''-utu- ~ -yty-''. (» § 333.)%
327%myöntöhakuisuus%%%%Semantiikka%VISK2004: Myöntöhakuisuus tarkoittaa, että sana, sananmuoto, liitepartikkeli tai sanonta esiintyy ensisijaisesti myöntölauseissa; tällaisia ovat esim. ''kuitenkin, melkoinen, juuri ja juuri, pikku hiljaa'' (» § 1634). Vrt. kieltohakuisuus.%
328%määrite%%%%Kielioppi, Lauseoppi%VISK2004: Määrite on lauseenjäsenen tai lauseenjäsenen osan yleinen tehtävänimike. Määrite muodostaa määrittämänsä sanan sanan tai muun rakenteen kanssa laajemman kokonaisuuden, jossa sillä on kuvaileva tai lisätietoa antava tehtävä. Määrite on rakenteessa valinnainen, ts. sen pois jättäminen ei vaikuta rakenteen kielenmukaisuuteen, vaikka voikin vaikuttaa sen luontevuuteen. Keskeisiä määritteitä ovat substantiiveilla olion ominaisuutta ilmaisevat, kongruoivat määritteet (esim. '''''tuolla pienellä''' pojalla''), verbeillä mm. toiminnan tapaa ja kestoa ilmaisevat adverbiaalimääritteet (''puhui '''ihanasti''' ~ '''koko ajan''' viroa'') sekä adjektiiveilla ja monilla adverbeilla astemääritteet ('''''melkoisen''' ripeä ~ usein''). Lauseen määritteitä ovat esim. ajan ja paikan puiteadverbiaalit ('''''Retkellä''' söimme eväät '''kalliolla'''''). Määritteitä ja täydennyksiä sanotaan yhteisesti laajennuksiksi.%
329%määriteosa%%%%Kielioppi, Muoto-oppi%VISK2004: Määriteosa on yhdyssanan alkuosa, joka määrittää edusosaa semanttisesti, esim. '''''kivi'''talo, '''puu'''talo'' (» § 403).%
330%määritysyhdyssana%%%%Kielioppi, Muoto-oppi%VISK2004: Määritysyhdyssana eli determinatiivinen yhdyssana on sana, jonka jälkiosana on yhdyssanan hallitseva osa eli edusosa, jota määrittää alkuosana oleva määriteosa: ''hiekkalaatikko, kotimatka, maastamuutto, hyvännäköinen, aikaansaada'' (» § 408). Valtaosa yhdyssanoista on määritysyhdyssanoja.%
331%määräisyys%%%%Kielioppi, Muoto-oppi%VISK2004: (1) Määräinen on sellainen substantiivilauseke, jonka tarkoitteen puhuja arvioi kuulijan tunnistavan eli erottavan tilanteessa muista vastaavista; ks. definiittisyys, artikkeli (» § 1409). (2) Kvantitatiivinen määräisyys koskee sitä, puhutaanko joukosta (ystävät) tai määrästä (puolet) kokonaisuudessaan.%
332%nasaali%%%%Fonetiikka%VISK2004: Nasaali on äänne, jota äännettäessä ilmavirta kulkee nenän kautta. Nasaalikonsonantteja ovat ''m'', ''n'' ja ''?''-äänne. (» § 4).%
333%nesessiivinen verbiliitto%%%%Kielioppi, Lauseoppi%VISK2004: Nesessiivinen verbiliitto on nesessiivirakenteen predikaattina toimiva, genetiivisubjektin saava verbiliitto kuten on tehtävä, joka ilmaisee pakkoa tai velvoitetta, esim. ''Meidän on lähdettävä nyt''. Käytöltään rajallisia nesessiivisiä verbiliittoja ovat ''on tekeminen'' ja ''pitää tekemän''. (» § 451–.)%
334%nesessiivirakenne%%%%Kielioppi, Lauseoppi%VISK2004: Nesessiivirakenne on nimitys verbikonstruktiolle, jonka subjekti on genetiivissä ja finiittiverbi aina yksikön 3. persoonassa, esim. ''Meidän täytyy nyt lähteä, Meidän on lähdettävä''; subjekti voi myös puuttua, esim. ''Nyt on lähdettävä''. Rakenne ilmaisee lähinnä välttämättömyyttä, velvollisuutta ja suositeltavuutta. Predikaattiin kuuluu verbi tai verbin ja nominin liitto sekä A-infinitiivin perusmuoto (esim. ''täytyy, pitää, kannattaa, sopii, on pakko ~ turha, olisi hyvä lähteä''), tai predikaattina on verbiliitto, kuten ''on lähdettävä''. Partitiivi ja nominatiivikin ovat eräin ehdoin mahdollisia nesessiivirakenteen subjektin sijoja, esim. ''Täällä pitäisi olla paperia ja kynä''. Rakenteen totaaliobjekti on nominatiivissa, esim. ''Meidän täytyy ostaa uusi auto, Taimi on syytä suojella kylmältä''. (» § 505–, » § 1580–.)%
335%nesessiiviverbi%%%%Semantiikka%VISK2004: Nesessiiviverbi eli nesessiivinen modaaliverbi kuten täytyy ja pitää ilmaisee velvollisuutta tai pakkoa (''Sinun pitäisi auttaa muita, Meidän täytyy oppia sietämään epävarmuutta'') sekä osoittaa todennäköisyyden arvioimista tai päättelyä (''Sen täytyy olla mun mutsi. Kukaan muu ei soita tähän aikaan''). Nesessiiviverbi esiintyy nesessiivirakenteessa, ja sen subjekti on genetiivissä. (» § 457.)%
336%nimikemäärite%%%%Kielioppi, Lauseoppi%VISK2004: Nimikemäärite on erisnimen luokittava, nominatiivisijainen määrite, joka on titteli tai vastaava nimitys: '''''lehtori''' Virtanen, '''hotelli''' Huminaan, '''naapurimaa''' Ruotsissa''. Jos nimike taipuu erisnimen mukaan, esim. ''naapurimaassa Ruotsissa'', kyse on kiinteästä appositiorakenteesta. Näin tapahtuu etenkin kun nimikkeellä on oma määrite, esim. ''uudelle lehtorille Maija Virtaselle''. (» § 598–.)%
337%nipputunnus%%%%Kielioppi, Muoto-oppi%VISK2004: Nipputunnus on nimitys useammasta morfologisesta osasta koostuvalle ainekselle, jolla nykykielessä on kokonaisuutena oma vakiintunut tehtävänsä. Nipputunnuksia ovat esim. -''van ~ -vän'' rakennetyypissä ''Huomasin hänen lähtevän'', ''-neen'' rakennetyypissä ''Huomasin hänen lähteneen'', ''-tua ~ -tyä'' rakennetyypeissä ''Syötyään hän lähti ulos, Hän sai kaiken syötyä'', ''-vina''-+possessiivisuffiksi rakennetyypissä ''Hän oli lähtevinään'' sekä ''-maisilla''-+possessiivisuffiksi, esim. ''nukahtamaisillaan''. Osien alkuaan erilliset tehtävät ovat näissä kokonaisuuksissa siis hämärtyneet. (» § 57.)%
338%nolla-anafora%%%%Kielioppi, Lauseoppi%VISK2004: Nolla-anaforaksi kutsutaan ilmiötä, jossa edeltävästä tekstistä tai puheesta tuttu tarkoite jätetään mainitsematta, ts. ”nollaedustuksen” varaan, esim. ''Lapsi tuli ajoissa kouluun ja __ ehti lukea vielä läksyjäkin''. Puuttuvaksi tulkitaan nimenomaan 3. persoonan tarkoite. (» § 1431.) Nolla-anafora kuuluu ilmiönä ellipsiin.%
339%nollajohto%%%%Kielioppi, Muoto-oppi%VISK2004: Nollajohto (konversio) on sananmuodostuksen tapa, jossa uusi sana syntyy ilman morfologisen aineksen lisäämistä. Uuden sanan sanavartalo on siis sama kuin lähtösanalla, mutta sillä on eri tehtävä. Esim. verbillä ja substantiivilla voi olla sama vartalo, esim. ''paini, tahto'', jolloin substantiivin tavallisesti ajatellaan olevan verbin motivoima eli nollajohdon tuottama (''paini-a paini''). (» § 171.)%
340%nollapersoona%%%%Kielioppi, Lauseoppi%VISK2004: Nollapersoonaksi kutsutaan ilmipanemattoman lauseenjäsenen tulkintaa silloin, kun tarkoitetaan ketä hyvänsä ihmistä, usein myös tai nimenomaan puhujaa itseään, esim. Jos myöhästyy viimeisestä junasta, joutuu seuraavaa odottamaan aamuun asti. Nollapersoonatulkinta on tavallisin subjektittomissa lauseissa, joiden verbi on yksikön 3. persoonassa; ilmipanematta voi jäädä myös objekti, esim. ''Kun [ _ ] on nälkä niin kaikki ärsyttää [ _ ]''. (» § 1347.)%
341%nollasitaatti%%%%Kielioppi, Lauseoppi%VISK2004: Nollasitaatti on nimitys sellaiselle referoinnille, jossa ei ole johtoilmausta, esim. ''Poika seisoi ovella ja piti käsiä ojossa että syliin, syliin'' (» § 1488).%
342%nollasubjekti%%%%Kielioppi, Lauseoppi%VISK2004: Nollasubjektiksi sanotaan nollapersoonaisten lauseiden ilmipanematonta subjektia, esim. ''Täällähän jäätyy'' (» § 1347–).%
343%nominaalinen%%%%Kielioppi, Muoto-oppi%VISK2004: Nominaalisella tarkoitetaan ominaisuuksiltaan nominin kaltaista. (1) Nominaalisia vartaloita ovat substantiivi-, adjektiivi-, pronomini- ja numeraalivartalot, joihin voi periaatteessa liittyä sijapääte. Nominivartaloon –  itsenäisenä sanana esiintymättömään tosin – perustuvat myös sellaiset adverbit tai adpositiot kuin ''lähellä, vastakkain''. (2) Vastaavasti lauseenjäsentä tai lauseketta sanotaan nominaaliseksi vastakohtana verbille tai verbi-ilmaukselle. Nominaalisia lauseenjäseniä ovat subjekti, objekti, predikatiivi ja adverbiaali, jotka ovat rakenteeltaan tyypillisesti substantiivi-, adjektiivi-, adpositio- ja adverbilausekkeita. (3) Koska verbien infiniittisiin eli infiniittimuotoihin kuuluu usein sijapääte ja koska ne toimivat nominaalisten lauseenjäsenten tehtävissä, niitä on sanottu myös nominaalimuodoiksi. Iso suomen kielioppi käyttää kuitenkin ensisijaisesti nimitystä infiniittimuoto.%
344%nominaalinen ellipsi%%%%Kielioppi, Lauseoppi%VISK2004: Nominaalinen ellipsi tarkoittaa tapauksia, joissa vierekkäisillä lauseilla on jokin yhteinen nominaalinen jäsen: subjekti, objekti, predikatiivi tai adverbiaalitäydennys tai lausekkeen edussana. Esim. ''Tyttö nousi ja __ lähti ulos, Mies kuoli ja __ haudattiin, Jotta __ ei loukkaisi ketään, tyttö oli hiljaa, Äidin auto oli harmaa ja isän __ vihreä.'' (» § 1179–.)%
345%nominatiivi%%%%Kielioppi, Muoto-oppi%VISK2004: Nominatiivi on kieliopillinen sija, jota käytetään nominin hakumuotona sanakirjoissa. Yksikössä se on päätteetön, monikossa päätteenä on ''t''. Nominatiivi on perussubjektin sija ('''''Tyttö''' oli iloinen''), objektin sija silloin, kun lauseessa ei ole perussubjektia (''Syö tuo '''omena''', '''Omena''' syötiin''), sekä predikatiivin sija kun subjektin tarkoite on jaoton (''Tyttö oli '''iloinen''', Juhlat olivat iloiset''). (» § 1230.)%
346%nomini%%%%Kielioppi, Sanaluokat%VISK2004: Nomini on sijassa ja luvussa taipuvien sanaluokkien eli substantiivien, adjektiivien, pronominien ja numeraalien yhteisnimitys.%
347%nominikantainen%%%%Kielioppi, Muoto-oppi%VISK2004: Nominikantainen on johdos, jonka kantasana on nomini. Tällaisia ovat esimerkiksi verbi ''hyllyttää'' ja substantiivi ''kirjasto''.%
348%NP%%%%Kielioppi, Lauseoppi%VISK2004: NP on yhteisnimitys substantiivilausekkeelle ja substantiivilausekkeen tavoin toimivalle pronominin tai numeraalin muodostamalle lausekkeelle. NP:itä ovat siis esim. ''talo, pienellä tytöllä, Liisan nuorin poika'' sekä ''minä, tämä, se joka tulee ensimmäiseksi, joku teistä, kolme lasta''. (» § 442.)%
349%numeraali%%%%Kielioppi, Sanaluokat%VISK2004: Numeraali eli lukusana on lukumäärää ilmaiseva nomini. Numeraalien rakenteellisia tyyppejä ovat peruslukusanat kuten ''kaksi, sata'' ja yhdyslukusanat kuten ''yksitoista, satatuhatta'' (» § 771). Numeraalit ovat sanaluokka, joka erottuu muista nomineista merkityksensä ja eräiden lauseopillisten ominaisuuksiensa vuoksi. Lauseke, jossa numeraali on edussanana, kuten ''seitsemän veljestä'', katsotaan substantiivilausekkeeksi. Numeraali määrittää yleensä substantiivia (''seitsemälle veljekselle'') tai esiintyy itsenäisenä määränilmauksena sellaisissa lauseissa kuin ''Veljeksiä oli seitsemän''.%
350%NUT-partisiippi%%%%Kielioppi, Muoto-oppi%VISK2004: NUT-partisiippi on lyhennenimitys (1) partisiipille, jonka tunnus on ''-nut ~ -nyt'' tai jokin sen variantti, esim. ''sanonut, tullut, juossut, häirinnyt''. (2) Nimitystä käytetään myös yhteisenä lyhenteenä tälle muodolle ja sen passiivivastineelle, TU-partisiipille, jonka tunnus on ''-(t)tu ~ -(t)ty'', esim. ''sanottu, tultu, tehty, vastattu''. Kummassakin merkityksessä NUT-partisiipin ilmaisema tilanne on aiempi tai aikaisemmin alkanut kuin siihen suhteutettavan tilanteen aika, esim. ''Omaiset halasivat kadonneiksi '''luultuja''' mutta viime yönä kotiin '''palanneita''' nuoria''. NUT- ja TU-partisiippi ovat keskeinen rakenneosa kielteisessä imperfektissä (''en ymmärtänyt'') sekä liittotempuksissa perfektissä ja pluskvamperfektissa (''olet ~ olit lähtenyt''). Vanhastaan fennistiikassa käytetty nimitys on aktiivin 2. partisiippi.%
351%objekti%%%%Kielioppi, Muoto-oppi%VISK2004: Objekti on nominaalisen lauseenjäsentehtävän nimitys. Sillä tarkoitetaan verbin täydennystä, jonka sijoina vaihtelevat genetiivi, nominatiivi ja akkusatiivi (totaaliobjekti) sekä partitiivi (partitiiviobjekti). Sijanvaihteluun vaikuttavat eri tekijät: lauseen myönteisyys ja kielteisyys (''Kirjoitin '''kirjeen''', En kirjoittanut '''kirjettä'''''), lauseen aspekti (''Kirjoitin '''kirjeen''', Kirjoitin '''kirjettä'''''), tarkoitteiden määrä (''Kirjoitin '''kirjeen''', Kirjoitin '''kirjeet'''''), se, puhutaanko joukosta tai aineesta kokonaisuutena (''Kirjoitin '''kirjeet''', Kirjoitin '''kirjeitä'''''), sekä se, onko lauseessa perussubjekti vai ei (''Kirjoitin '''kirjeen''', Kirjoita '''kirje'''''). Objektina voi olla myös lause (''Kuulin, '''että hän tulee''''') tai infiniittirakenne (''Haluan '''lähteä''', Kuulin '''hänen tulevan'''''). Objektilla ei ole selvää yhtenäistä merkitystehtävää, mutta prototyyppisessä tapauksessa se ilmaisee toiminnan kohteen; tällöin subjektitarkoite esim. aiheuttaa muutoksen objektitarkoitteen tilassa tai sijainnissa: ''He korjasivat talon''. (» § 925–.)%
352%objektiargumentti%%%%Kielioppi, Lauseoppi%VISK2004: Objektiargumentti on verbin argumentti, joka toimii yleensä lauseessa objektina. Objektiargumentti on joskus tarpeen erottaa objektista, kun halutaan kiinnittää huomiota siihen, että tavallisesti objektina toimiva täydennys onkin lauseessa kieliopillinen subjekti. Esim. lauseen ''Pyykit ovat pesemättä'' subjektina on verbin ''pestä'' objektiargumentti; objektina se on esim. lauseessa ''Pesin pyykit''. Vastaavaan tapaan käytetään termiä subjektiargumentti.%
353%objektigenetiivi%%%%Kielioppi, Lauseoppi%VISK2004: Objektigenetiivi eli objektitulkintainen genetiivi on nimitys verbikantaisen substantiivin genetiivimääritteelle tai genetiivisijaiselle määriteosalle, joka vastaa transitiivisen kantaverbin tai korrelaatin objektia, esim. ''sellun vienti, hirvenmetsästys'' (» § 221, 414, 575).%
354%objektinominatiivi%%%%Kielioppi, Lauseoppi%VISK2004: Objektinominatiivi eli objektitulkintainen nominatiivi on nimitys verbikantaisen yhdyssubstantiivin nominatiivisijaiselle määriteosalle, joka vastaa kanta- tai korrelaattiverbin objektia, esim. ''lintubongari'' (» § 414).%
355%obstruentti%%%%Fonetiikka%VISK2004: Obstruentti on yhteisnimitys klusiileille (''k, p, t, g, b, d'') ja frikatiiveille (''s, f, h''), jotka tuotetaan ääntöväylän sulkeuman tai kapeikon avulla. Obstruentin vastakohta on sonorantti. Sonorantit ovat soinnillisia, obstruentit suomessa pääasiassa soinnittomia.%
356%olosija%%%%Kielioppi, Muoto-oppi%VISK2004: Olosija on nimitys staattiselle paikallissijalle, joka ei ilmaise siirtymää tai muutosta. Olosijoja ovat inessiivi (''Kuopiossa, jalassa, unissaan'') ja adessiivi (''Rovaniemellä, lähellä, rähmällään'') sekä essiivi (''reunempana, maanantaina''). (» § 1235.)%
357%ominaisuudennimi%%%%Kielioppi, Muoto-oppi%VISK2004: Ominaisuudennimi on ''us- ~ ys''- tai ''uus- ~ yys-''johtiminen substantiivijohdos, joka ilmaisee ominaisuutta vastaavan käsitteen. Kantasana on tavallisesti adjektiivi, esim. ''huonous, onnellisuus''. Substantiivista johdettu ominaisuudennimi kuten ''opettajuus, henkilöys'' ilmaisee substantiivin tarkoittaman identiteetin tai aseman abstraktiona. (» § 175–.)%
358%omistuslause%%%%Kielioppi, Lauseoppi%VISK2004: Omistuslause on syntaktinen erikoislausetyyppi, joka on eksistentiaalilauseen kiteytynyt alatyyppi. Omistuslauseen teemapaikalla on paikallis-, yleensä adessiivisijainen ilmaus, sitä seuraa verbi ''olla'' sekä nominatiivi-, partitiivi- tai akkusatiivisijainen NP, esim. ''Minulla on uusi auto, Hänellä on rahaa, Meillä ei ole autoa, Minulla on sinut''. (» § 895.)%
359%oppitekoisuus%%%%Historiallis-vertaileva kielitiede%VISK2004: Oppitekoiseksi sanotaan sellaista sanaa tai johdostyyppiä, joka on tietoisesti kehitetty ja käyttöön otettu. Oppitekoisia ovat esim. monet ''e''-loppuiset tuotteen nimet kuten raikaste tai ''in''-loppuiset laitteen nimet kuten ''palvelin''. (» § 165).%
360%osallistumiskehikko%%%%Kielioppi, Lauseoppi%VISK2004: Osallistumiskehikko on ilmauksen deiktisten ainesten tulkintaan liittyvä käsite. Se tarkoittaa sitä, millainen asema puhetilanteen osallistujilla on suhteessa puheenaiheeseen ja kulloiseenkin puhujaan (» § 1424).%
361%osasana%%%%Semantiikka%VISK2004: Osasanaksi kutsutaan sellaisia kokonaisuuden osaa ilmaisevia substantiiveja kuin ''osa, neljännes, prosentti, hiukkanen'' tai ''tippa''. Ne saavat tyypillisesti partitiivi- tai elatiivisijaisen täydennyksen, esim. ''osa vastaajista ~ vastaajia''. (» § 592.)%
362%osma%%%%Kielioppi, Lauseoppi%VISK2004: Osma on lyhennenimitys ilmauksesta objektinsijainen määrän adverbiaali. Osma on adverbiaalityyppi, jonka muoto vaihtelee samojen periaatteiden mukaan kuin objektinkin, mutta adverbiaalimaista on merkitys ja esiintyminen ensisijaisesti määritteenä. Osmat ilmaisevat määrää ja mittaa (esim. ''Hinta nousi '''3 prosenttia'''''), tilanteen kestoa (''Juokse vielä '''tunti'''!'') tai tapahtuman esiintymiskertoja (''Olen lukenut artikkelin jo '''kerran''', ystäväni ei '''kertaakaan'''''). (» § 972–973.)%
363%paikallissija%%%%Kielioppi, Muoto-oppi%VISK2004: Paikallissijoja ovat inessiivi, elatiivi, illatiivi, adessiivi, ablatiivi ja allatiivi. Ne ilmaisevat paikkaa, ts. sijaintia tai sen muutosta, esim. ''kaupungi'''ssa''', kaupungi'''lta''', kaupunki'''in''''', tilaa, esim. ''une'''ssa''', makuu'''lta''''', sekä omistusta, välinettä, aikaa, tapaa tai syytä. Lisäksi paikallissijoihin lasketaan usein essiivi ja translatiivi, joita kutsutaan abstrakteiksi paikallissijoiksi. Ne ilmaisevat lähinnä tilaa (''olla ~ toimia opettaja'''na''''') tai sen muutosta (''tulla onnellise'''ksi''', valmistua opettaja'''ksi'''''. (» § 1235–.)%
364%paikanpitäjä%%%%Kielioppi, Lauseoppi%VISK2004: Paikanpitäjä on lauseen sanajärjestyksen kuvaukseen liittyvä termi. Se tarkoittaa teemapaikan muodollista täyttäjää, joka on epäreferentiaalinen pronomini tai partikkeli, se ei siis viittaa mihinkään tarkoitteeseen, esim. '''''Sitä''' vaan aina jaksaa uudelleen ja uudelleen yrittää''. Nominatiivimuotoista teemapaikan täyttäjää kutsutaan myös muodolliseksi subjektiksi, esim. '''''Se''' on sitten ihan turha tulla enää takaisin''. (» § 1372.)%
365%paikkaisuus%%%%Kielioppi, Lauseoppi%VISK2004: Paikkaisuudeksi sanotaan (yleensä verbin) valenssia tarkasteltuna täydennysten lukumäärän kannalta. Täydennyksiä voi sanalla olla yksi, kaksi tai kolme tai mahdollisesti niitä ei ole ollenkaan (kuten verbillä tuulla). Tämän mukaan puhutaan yksi-, kaksi-, kolmi- tai nollapaikkaisista verbeistä. (» § 446.)%
366%paradigma%%%%Kielen teoria%VISK2004: Paradigmalla tarkoitetaan yleensä taivutusparadigmaa eli sanan kaikkien taivutusmuotojen sarjaa (» § 53).%
367%paradigmaattinen jälkilisäys%%%%Kielioppi, Lauseoppi%VISK2004: Paradigmaattinen jälkilisäys on nimitys sellaiselle lisäykselle eli rakenteellisesti muusta kokonaisuudesta irralliselle ainekselle, joka ilmaisee lauseessa aiemmin ilmaistun asian toisin esim. täsmentämällä sitä: ''Loma oli aika lyhyt, '''kolme päivää'''''. (» § 1056). Vrt. syntagmaattinen jälkilisäys.%
368%parenteesi%%%%Kielioppi, Lauseoppi%VISK2004: Parenteesi (parenteettinen lisäys) on sellainen lisäys, joka on keskellä syntaktista rakennetta, esim. ''Esite kertoo lomapaikoista, joista me kaikki – '''tai ainakin suuri osa meistä''' – haaveilemme''. Parenteesi voi olla minkämuotoinen hyvänsä. Rakennetta, jonka parenteesi katkaisee, sanotaan sen kehysrakenteeksi. (» § 1071–.)%
369%parikonjunktio%%%%Kielioppi, Sanaluokat%VISK2004: Parikonjunktio on kaksiosainen rinnastava konjunktio, jonka osat ovat ilmauksessa toisistaan erillään, kuten ''sekä – että'' ja ''joko – tai''. Ensimmäinen osa on yleensä ensimmäisen kytkettävän edellä ja toinen osa jälkimmäisen edellä, esim. ''Paikalla oli '''sekä''' lapsia '''että''' aikuisia'', ''Tulen '''joko''' huomenna '''tai''' mahdollisesti vasta ylihuomenna''. Samassa tehtävässä käytetään myös konjunktion ja konnektiivisen partikkelin yhdistelmiä ''niin – kuin (-kin)'' ja ''ei vain – vaan myös'', esim. ''Paikalla oli '''niin''' lapsia '''kuin''' aikuisia'''kin''', '''En''' tule '''vain''' huomenna '''vaan myös''' ylihuomenna''. (» § 815.)%
370%partikkeli%%%%Kielioppi, Sanaluokat%VISK2004: Partikkeli on sanaluokkanimitys taipumattomille sanoille, jotka eivät saa määritteitä eivätkä itse toimi määritteinä, esim. ''jopa, ihan, no, joo, eiku''. Partikkelit esiintyvät tyypillisesti lauseessa tai muussa lausumassa liitynnäisinä tai muodostavat yksinään koko lausuman. (» § 792–.) Aiemmin termiä partikkeli on käytetty adverbien, adpositioiden, konjunktioiden ja interjektioiden yläkäsitteenä.%
371%partikkeliketju%%%%Keskusteluntutkimus%VISK2004: Partikkeliketju on kahden tai useamman peräkkäisen partikkelin muodostama kokonaisuus, esim. ''vai niin, ai jaa, tai siis, tuota niin, t(u)ota noin, niin mut, just joo''. Ketju voi toimia kokonaisena (puheen)vuorona tai esiintyä vuoron alussa. Partikkelien välillä ei ketjussa ole selvää syntaktista riippuvuussuhdetta, mutta niiden keskinäinen järjestys on varsin kiinteä. (» § 859.)%
372%partikkelikysymys%%%%Keskusteluntutkimus%VISK2004: Partikkelikysymys on kysymystyyppi, jossa kysyvyyttä osoittaa partikkeli: lausumanloppuinen vai, kuten tarkistuskysymyksissä (A: ''Mä tuun junalla''. B: '''''Tuut vai'''?''), tai lausumanalkuinen ''entä(s)'', esim. '''''Entäs sinä'''? Mitä sinulle kuuluu?'' (» § 1701–1702.)%
373%partikkelivuoro%%%%Keskusteluntutkimus%VISK2004: Partikkelivuoro tarkoittaa keskustelussa sellaista vuoroa, joka muodostuu yksinomaan partikkelista tai partikkeleista, esim. ''Joo'' tai ''Ai jaa''.%
374%partisiippi%%%%Kielioppi, Muoto-oppi%VISK2004: Partisiippi on verbin infiniittinen eli nominaalinen muoto, jolla on sekä verbin että adjektiivin ominaisuuksia: VA-partisiippi (''laulava, meluava''), NUT-partisiippi (''laulanut, melunnut''), sen passiivinen vastine TU-partisiippi (''laulettu, meluttu'') sekä agenttipartisiippi (''äidin tekemä'') ja kieltopartisiippi (''lehtiä lukematon''). Adjektiivin tavoin partisiipit muodostavat lausekkeita, jotka toimivat substantiivin määritteenä, predikatiivina ja predikatiiviadverbiaalina: ''laulavilla tytöillä, Nämä ovat minun tekemiäni, Arvio osoittautui pilviä hipovaksi''. Näissä tehtävissä partisiipit taipuvat adjektiivin tavoin luvussa ja sijassa. Lisäksi partisiipit ovat osina liittomuodoissa (''olivat laulaneet, oli meluttu, ei laulanut'') ja verbiliitoissa (esim. ''tuli tehneeksi''). (» § 521–.) Adjektiivimaisuutensa vuoksi partisiipit voidaan katsoa paitsi taivutusmuodoiksi myös johdoksiksi (» § 61–62). Verbimäistä niissä on verbikanta ja tietyt verbin täydennykset, esim. objekti: ''lehteä lukeva, lehden lukenut''. Monet partisiippimuotoiset sanat ovat kuitenkin täysin adjektiivistuneita, esim. ''viehättävä, erittäin suosittu''.%
375%partisiippilauseke%%%%Kielioppi, Lauseoppi%VISK2004: Partisiippilauseke on infiniittilauseke, jonka edussanana on partisiippi. Lausekkeeseen kuuluu samoja laajennuksia kuin kantaverbilläkin, esim. ''asuntonsa eilen myynyt, perhettään julkisuudessa esittelevä, muistioon liitetty''. Partisiippilauseke toimii lauseessa substantiivin määritteenä, esim. ''kaikille nykyään kuuluvia tehtäviä'', sekä predikatiivina ja predikatiiviadverbiaalina, esim. ''Kana on grillissä paistettua, Laulu sopii hautajaisissa esitettäväksi''. (» § 521–.)%
376%partitiivi%%%%Kielioppi, Muoto-oppi%VISK2004: Partitiivi on kieliopillinen sija, jonka pääte on -''a ~ -ä'' (''talo'''a''', lapsi'''a'''''), ''-ta ~ -tä'' (''maa'''ta''', perunoi'''ta'''''), mahdollisen tulkinnan mukaan myös ''-tta ~ -ttä'' (''perhe'''ttä'''''). Partitiivilla ilmaistaan etenkin rajaamattomuutta, joka koskee tarkoitettua määrää (''Söin suklaata, Paikalla oli väkeä'') tai koko tilannetta (''Luin kirjaa''). Partitiivia käytetään objektissa, subjektissa (e-subjektissa), predikatiivissa, osmassa sekä numeraalien ja muiden määränilmausten yhteydessä, esim. ''litra ~ paljon maitoa''. Lisäksi sillä on monenlaista kiteytynyttä käyttöä. (» § 87–, 1234.)%
377%partitiiviobjekti%%%%Kielioppi, Lauseoppi%VISK2004: Partitiiviobjekti, ts. partitiivisijainen objekti, on vastapooli totaaliobjektille, joka edustuu muissa objektin sijoissa eli genetiivissä, nominatiivissa ja akkusatiivissa. Partitiiviobjekti esiintyy kielteisessä lauseessa; muuten sillä ilmaistaan rajaamattomuutta, joka koskee koko tilannetta (''Katselen televisiota'') tai tarkoitettua määrää (''Löysin mustikoita''). Eräät verbit, esim. ''epäillä, harrastaa'' ja ''hävettää'' saavat pelkästään partitiiviobjektin. (» § 930–.)%
378%passiivi%%%%Kielioppi, Muoto-oppi%VISK2004: Passiivi on (1) rakenne, jossa verbinmuodolla, esim. ''sano'''taan''', puhu'''ttiin''', ei teh'''ty''', olisi vasta'''ttu''''', esitetään tilanne ilmaisematta tekijää tai muutakaan subjektia, esim. ''Suomessa juodaan paljon, Keitä juhliin vielä odotettiin?'' Tällaista passiivia sanotaan yksipersoonaiseksi, sillä se ei vaihtele persoonan mukaan. Se kuuluu persoonajärjestelmään ensimmäisen, toisen ja kolmannen persoonan ohella ja on siis osa verbintaituvusta. (» § 1313.) Ilmausta passiivimuoto käytetään myös silloin, kun sama muoto esiintyy imperatiivin tapaan tai ''me''-subjektin kanssa: ''Hei lähdetään jo. Me ei ehditä muuten''. Merkitykseltään tällainen ilmaus ei kuitenkaan ole passiivi.  (2) Laajemmassa mielessä passiiviksi kutsutaan rakenteita, joissa verbin muodolla osoitetaan tekijän jäävän taka-alalle. Tällöin passiivi voi olla myös monipersoonainen eli verbin muoto voi vaihdella persoonan mukaan. Lauseessa on subjekti, joka merkityksen kannalta kuitenkin vastaa objektia. Suomessa tällaisia ovat muutospassiivi (''Tyttö tuli valituksi, Tytöt tulivat valituiksi''), tilapassiivi (''Tapaus on poliisin tutkittavana, Tapaukset ovat poliisin tutkittavina'') ja johdospassiivi (''Asia järjestyy, Asiat järjestyvät''). (» § 1332–.)%
379%passiivikongruenssi%%%%Kielioppi, Lauseoppi%VISK2004: Passiivikongruenssi eli kaksoispassiivi tarkoittaa sitä, että liittomuodossa passiivin tunnus liittyy kahteen eri verbinmuotoon: ''ollaan men'''ty''', ei ol'''tu''' jakse'''ttu'''''. Tällainen sananmuotojen toisiinsa mukautuminen muistuttaa ilmiönä persoonan ja luvun kongruenssia liittomuodoissa (esim. ''ei'''vät''' ollee'''t''' jaksanee'''t'''''). Passiivikongruenssi on tavallisinta kielteisessä pluskvamperfektissä (''Hänelle ei oltu kerrottu asiasta'') sekä kielteisessä konditionaalin perfektissä (''Onnettomuutta ei oltaisi voitu välttää''). Passiivikongruenssi on yleisempää puhutussa kuin kirjoitetussa kielessä. Puheessa sitä esiintyy myös silloin, kun passiivimuoto on monikon 1. persoonan tehtävässä: ''Me ollaan jo syöty, Me ei olla nähty Samia moneen vuoteen''). (» § 1292.)%
380%passiivimuoto%%%%Kielioppi, Lauseoppi%VISK2004: Passiivimuoto on verbin taivutusmuoto, jossa on passiivin tunnus, esim. ''annetaan, lähdetiin, syöty''. Tunnukseen kuuluu ''(t)ta- ~ (t)tä''- tai ''(t)tu- ~ (t)ty''-aines ja finiittimuotojen lopussa yleensä vokaalin ja -''n'':n yhtymä. Jälkimmäistä voi pitää persoonapäätteenä, ”neljännen persoonan” tunnuksena. (» § 110.)%
381%patientti%%%%Kielioppi, Lauseoppi%VISK2004: Patientiksi kutsutaan nominaalisen lausekkeen semanttista roolia, jota edustaa tilan tai sijainnin muutoksen läpikävijä tai se, johon muuten kohdistuu toiminnan vaikutus. Patientti edustuu tavallisesti objektina, esim. ''Mies poltti '''kirjeet''', Piilotin '''suklaat''''', mutta usein myös subjektina, esim. '''''Kirjeet''' paloivat poroksi''. (» § 928.)%
382%penultima%%%%Fonologia%VISK2004: Penultima on nimitys monitavuisen sanan toiseksi viimeiselle tavulle. Penultiman pituudella on vaikutusta mm. tietyntyyppisten sanojen taivutuspäätteen valintaan monikossa, esim. ''pa'''ket'''ti : pakettien, pa'''pe'''ri : paperien ~ papereiden''. (» § 80.)%
383%perfekti%%%%Kielioppi, Lauseoppi%VISK2004: Perfekti on liittotempus, jonka apuverbi on preesensissä ja pääverbinä on NUT- tai TU-partisiippi. esim. ''olen tehnyt, on sanottu''. Perfektiä käytettäessä tilannetta tarkastellaan tapahtuma-aikaa myöhemmästä hetkestä käsin, esim. ''Minä '''olen nukkunut''' jo tarpeeksi, '''En ole''' koskaan '''käynyt''' Pariisissa''. Koska liittotempuksen apuverbi on menemätöntä aikaa ilmaisevassa preesensissä, mennytkin tilanne esitetään merkityksellisenä viittaushetken ja puhehetken kannalta. Perfekti-ilmaus tulkitaan verbin aspektuaalisesta tyypistä ja kontekstista riippuen joko tulosta tai jälkivaikutusta tähdentäväksi (''Olen syönyt jo tarpeeksi, en jaksa enempää; Kuka on kirjoittanut Työmiehen vaimon?'') tai jatkuvuuden perfektiksi (''Olen asunut täällä jo kuusi vuotta''). (» § 1534–.)%
384%performatiiviverbi%%%%Pragmatiikka%VISK2004: Performatiiviverbeiksi kutsutaan verbejä, jotka 1. persoonassa tai passiivissa käytettyinä ilmaisevat puhetoimintoa. Esim. lauseet ''Pyydän, että minut otetaan huomioon jaettaessa apurahoja'' ja ''Asiakirjat pyydetään palauttamaan 1.3. mennessä'' ymmärretään pyynnöiksi. Muissa persoonissa (esim. ''Sinä pyysit tulla otetuksi huomioon'') lause ei toimi pyyntönä. (» § 1671.)%
385%permissiivirakenne%%%%Kielioppi, Lauseoppi%VISK2004: Permissiivirakenteeksi sanotaan verbikonstruktiota, jossa genetiivisubjektillinen A-infinitiivilauseke toimii lauseessa verbien ''antaa, sallia, suoda, luvata'' tai ''käskeä'' objektina, esim. ''Hän käski '''lapsen siivota tavaransa''', '''Lapsen''' annettiin '''lähteä'''''. (» § 502).%
386%persoona%%%%Kielioppi, Lauseoppi%VISK2004: Persoonan käsite pohjaa vuorovaikutustilanteen osallistujarooleihin, eroon puhujan (1. persoona), puhuteltavan (2. persoona) ja muun (3. persoona) välillä. Monikossa 1. ja 2. persoona tarkoittavat joukkoa, johon puhuja tai puhuteltava kuuluu. Kieliopillisena kategoriana persoona edustuu persoonapronomineissa, finiittisten verbien persoonapäätteinä, esim. ''mene'''n''', tule'''mme''''', sekä nomineissa ja verbien infiniittimuodoissa possessiivisuffikseina, esim. ''talo'''ni''', auto'''mme''', tehtyä'''än''', lähtevä'''nsä'''''. Lisäksi on kaksi ilmaustyyppiä, joiden ilmipanematon jäsen ymmärretään 1. ja 2. persoonan tapaan ihmisviitteiseksi ja jotka tilanteittain voidaan hahmottaa vuorovaikutuksen osapuoliin viittaaviksi: nollapersoona ja yksipersoonainen passiivi (1).%
387%persoonakongruenssi%%%%Kielioppi, Lauseoppi%VISK2004: Persoonakongruenssi tarkoittaa eri taivutuskategorioiden tunnusten mukautumista konstruktiossa toisiinsa persoonan suhteen. Se koskee lauseen subjektia ja finiittiverbiä, esim. '''''Minä''' tuli'''n''', '''He''' meni'''vät''''' (» § 1268). Myös possessiivikongruenssi, esim. '''''sinun''' asia'''si''''', on persoonan mukaista kongruenssia.%
388%persoonapronomini%%%%Kielioppi, Sanaluokat%VISK2004: Persoonapronomini on itsenäisenä NP:nä toimiva pronomini, jolla viitataan puhetilanteen osapuoliin (1. ja 2. persoonaan: ''minä, me, sinä, te'') tai puheenalaisiin henkilöihin (3. persoonaan: ''hän, he''). Persoonapronominit erottaa muista pronomineista myös possessiivikongruenssi: '''''minun''' kirja'''ni'''''. (» § 716.)%
389%persoonapääte%%%%Kielioppi, Muoto-oppi%VISK2004: Persoonapääte on finiittiverbiin liittyvä persoonaa ilmaiseva tunnus, esim. ''tule'''n''', mene'''tte'''''. Persoonapäätteeksi sanotaan myös passiivimuodon lopussa olevaa vokaalin ja -''n'':n muodostamaa ainesta, esim. ''tuoda'''an''', sanottaisi'''in'''''.%
390%perussana%%%%Sanasto%VISK2004: Perussana on vartaloltaan yksimorfeeminen, jakamaton sana, siis ei johdos eikä yhdyssana, esim. ''kala, yksi, pestä'' (» § 145).%
391%perussubjekti%%%%Kielioppi, Lauseoppi%VISK2004: Perussubjekti on nimitys prototyyppiselle subjektille, joka on nominatiivissa ja jonka kanssa verbi kongruoi persoonan ja (etenkin norminmukaisessa yleiskielessä) luvun suhteen, esim. '''''Tyttö''' käveli rannalla, '''Tytöt''' kävelivät rannalla''. Perussubjektin lisäksi erotetaan e-subjekti (eksistentiaalilauseen subjektista) ja genetiivisubjekti.%
392%pitkä tavu%%%%Fonologia%VISK2004: Pitkiä tavuja ovat umpitavut eli konsonanttiloppuiset tavut, esim. '''''pit'''-kä'', sekä sellaiset, joissa on pitkä vokaali tai diftongi, esim. '''''aa'''-mu, pa-'''hei'''-ta'' (» § 11).%
393%pitkä vokaali%%%%Fonetiikka%VISK2004: Pitkä vokaali on kestoltaan lyhyttä vokaalia pitempi; äännejärjestelmän kannalta se on esim. sanoista ''tuli – t'''uu'''li'' ilmenevän, merkitystä erottavan pituusopposition pitempi jäsen. (» § 18.)%
394%pluskvamperfekti%%%%Kielioppi, Lauseoppi%VISK2004: Pluskvamperfekti on liittotempus, jonka apuverbi on imperfektissä ja pääverbinä on NUT- tai TU-partisiippi, esim. ''olin tehnyt, oli sanottu''. Pluskvamperfektiä käytettäessä tilannetta tarkastellaan puhehetkeä varhemmasta mutta tilanteen tapahtuma-aikaa myöhemmästä viittaushetkestä käsin, esim. ''Äiti tuli kun minä '''olin lähtenyt'''''. Pluskvamperfektiä käytetään varsinkin puhuttaessa menneistä tilanteista ajallisesti järjestettyinä: pluskvamperfektillä ilmaistu tilanne on imperfektissä kerrottua aiempi, esim. ''Kekkonen '''oli ollut''' presidenttinä jo kauan ennen kuin sinä synnyitkään''. Kyse voi myös olla aiemman tilanteen jälkivaikutuksesta toiseen menneeseen tilaan, esim. ''Luulin, että sisälläni '''oli''' aina '''ollut''' halu kirjoittaa''. Pluskvamperfektiä käytetään myös referoinnissa, esim. ''Tapasin Maijan joku aika sitten. Se '''oli''' taas '''käyny''' etelässä''. (» § 1540–.)%
395%polaarinen ellipsi%%%%Kielioppi, Lauseoppi%VISK2004: Polaarinen ellipsi on nimitys sellaiselle ellipsille, joka on ominainen myöntö- ja kieltomuotoisen lauseen (tai muun rakenteen) liitokselle. Ensimmäinen lause voi olla myöntö- ja toinen kieltomuotoinen: ''Jotkut pitävät suklaasta, toiset eivät__, Sä oot ihan OK etkä__ mikään lihava''. Päinvastainen järjestys on tyypissä ''Täällä töissä en oo oikein saanu kirjotettua mitään, mutta kotona oon__'', samoin ''ei – vaan'' -ilmauksissa kuten ''Maija ei ostanut autoa vaan__ moottoripyörän''. Näitä tapauksia muistuttavat myös ''ei – eikä'' -rakenteet, esim. ''Ruoka ei ole ainoa asia eikä edes tärkein''. (» § 1190–.)%
396%polaarinen pari%%%%Kielioppi, Muoto-oppi%VISK2004: Polaarisella parilla tarkoitetaan keskenään samantyyppisiä kielenaineksia, joista toinen esiintyy merkitykseltään myönteisessä ja toinen kielteisessä ilmauksessa. Tällaisen parin muodostavat esim. liitepartikkelit ''-kin'' ja ''-kaan ~ -kään'': ''Minä'''kin''' tulen, Etkös sinä'''kin''' halua jäätelöä? Minä'''kään''' en ymmärrä, Se on suurempi kuin muistin'''kaan'''''. (» § 1635.)%
397%polaarisuus%%%%Kielioppi, Muoto-oppi%VISK2004: Polaarisuus tarkoittaa kiellon ja myönnön eli negatiivisen ja positiivisen vastakohtaa sekä sellaisia kieliopillisia ja sanaston ilmiöitä, jotka ovat yhteydessä lauseen kielteisyyteen tai myönteisyyteen. Kielteisesti polaariset kielenainekset, kuten pronominit kukaan ja mikään, liitepartikkeli ''-kaan ~ -kään'' tai adjektiivi ''häävi'' esiintyvät kielteisissä tai merkitykseltään kielteisissä yhteyksissä, ja vastaavasti positiivisesti polaariset ainekset kuten sanat ''jopa, melko'' tai liitepartikkeli -''kin'' esiintyvät myönteisissä yhteksissä (» § 1635.) Polaariseksi sanotaan myös sellaista vaihtoehtokysymystä, jolla kysytään, pitääkö asia paikkansa vai ei.%
398%possessiivikongruenssi%%%%Kielioppi, Lauseoppi%VISK2004: Possessiivikongruenssi on kongruenssia, jossa omistajan persoona merkitään samaan lausekkeeseen kahdella kieliopillisella keinolla: genetiivimuotoisella persoonapronominilla ja nominiin tai verbin infiniittimuotoon liittyvällä possessiivisuffiksilla, esim. '''''minun''' auto'''ni''', '''meidän''' vuokse'''mme''', '''hänen''' kokoise'''nsa''', '''heidän''' tullessa'''an''', '''sinun''' tekemä'''si''' työ'' (» § 1294–).%
399%possessiivinen adjektiivijohdos%%%%Kielioppi, Muoto-oppi%VISK2004: Possessiivinen adjektiivijohdos on sellaisten adjektiivityyppien yleisnimitys, jotka kuvaavat jotakin kantasanansa tarkoittamalle asialle ominaista, sen omistavaa, siihen liittyvää tai sitä koskevaa. Tyypillinen johdin on ''-(i)nen'': ''rasvainen, karvainen''. (» § 261.)%
400%possessiivisuffiksi%%%%Kielioppi, Muoto-oppi%VISK2004: Possessiivisuffiksi on persoonaa ilmaiseva tunnus, joka liittyy substantiiveihin (''aattee'''mme''', lapse'''si'''''), postpositioihin (''edessä'''än'''''), paikallissijaisiin adverbeihin (''tahalla'''nne'''''), verbien infiniittimuotoihin (''puhuessa'''an''', tekemä'''si''''') sekä eräisiin adjektiiveihin (''kaltaise'''ni'''''). Possessiivisuffikseja on kuusi: 1. ja 2. persoonassa on yksikön ja monikon suffiksit ''-ni, -si, -mme, -nne'', ja 3. persoona on luvun suhteen neutraali: ''-nsa ~ -nsä'' (esim. ''hänen ~ heidän koira'''nsa''''') sekä vokaali + -''n'' (''hänen ~ heidän koiria'''an'''''). (» § 95–.) Possessiivisuffiksi voidaan tulkita samassa lausekkeessa olevan samapersoonaisen genetiivimääritteen perusteella, esim. ''Kirjoitin '''hänen''' ystävälle'''en''''', tai lauseen samapersoonaisen subjektin (tai muunkin jäsenen) perusteella, esim. '''''Lapsi''' kirjoitti ystävälle'''en''''' (refleksiivinen possessiivisuffiksi). (» § 1445.) Kiteytyneissä sananmuodoissa possessiivisuffiksi voi lisäksi olla persoonaviitteetön, ts. muodoltaan kolmaspersoonainen riippumatta subjektin persoonasta ''Tein sen tahalla'''an''', Taisit olla vähän olevina'''an'''''.%
401%postpositio%%%%Kielioppi, Lauseoppi%VISK2004: Postpositio on täydennyksensä jäljessä oleva adpositio, esim. ''myrskyn '''jälkeen'''''. Ks. myös prepositio.%
402%potentiaali%%%%Kielioppi, Muoto-oppi%VISK2004: Potentiaali on ''ne''-tunnuksinen modus, joka ilmaisee lähinnä todennäköisyyttä, esim. ''Asia ratkennee huomenna'', kysymyslauseissa mm. epäluuloa tai pohdiskelua, esim. ''Pitäneekö paikkansa, että lääkekuurin aikana ei voisi syödä normaalisti?'' Potentiaali on yleiskielessä suhteellisen harvinainen, ja sillä on kirjoitetuissa teksteissä jossain määrin erilaisia tehtäviä kuin puhutussa kielessä. (» § 117, 1597–.)%
403%pragmatiikka%%%%Pragmatiikka%VISK2004: Pragmatiikka koskee merkityksen tilannekohtaista tulkintaa ja tämän tutkimusta, laajemmin yleensä kielen käytön tutkimusta. Tyypillisimmin pragmatiikalla tarkoitetaan sitä osaa ilmauksen kokonaismerkityksestä, jolla ei ole ilmipantua edustusta vaan joka päätellään, kuten tulkittaessa ilmaus ''Minulla on nälkä'' vihjeeksi ’voisitko alkaa laittaa ruokaa’. Merkityksen tutkimuksessa pragmatiikan ja semantiikan suhde on jatkuvasti keskustelunalainen.%
404%praktinen välttämättömyys%%%%Pragmatiikka%VISK2004: Praktinen välttämättömyys on ilmauksen modaalisuuden tulkintaa koskeva käsite. Se tarkoittaa arkipäättelyn avulla selittyvää välttämättömyyttä, jollaista esiintyy mm. toimintaohjeissa. Tilannetta arvioidaan ja arvion pohjalta tehdään praktinen päätelmä: tietty asia täytyy tehdä, jotta päästään toivottuun tavoitteeseen, esim. ''Heille kannattaa puhua hitaasti, sillä he eivät muuten ymmärrä''. (» § 1555.).%
405%predikaatti%%%%Kielioppi, Lauseoppi%VISK2004: Predikaatti on nimitys lauseenjäsentehtävälle, jossa voi toimia yksinkertainen finiittiverbi (''Lapsi '''nukkuu'''''), liittomuoto, verbiketju tai verbiliitto (''Hän '''on''' yleensä '''tullut''' ajoissa, Meidän '''on lähdettävä''' ajoissa, Sinä '''taisit nukkua''' pommiin'') sekä verbin ja jonkin toisen ilmauksen muodostama idiomaattinen kokonaisuus, esim. ''Mietinnön '''oli määrä''' valmistua tänään, '''Tuletteko''' te '''toimeen'''''? Kopulalauseen predikaattina toimii olla-verbi yhdessä predikatiivin tai adverbiaalin kanssa: ''Lapsi '''on iloinen''', Kello '''oli kaksi''', Hän '''on sairaana'''''. (» § 868.) Perinteisesti kieliopeissa on samastettu verbin finiittimuoto ja predikaatti.%
406%predikatiivi%%%%Kielioppi, Lauseoppi%VISK2004: Predikatiivi on nominaalisen lauseenjäsentehtävän nimitys. Predikatiivina on tyypillisesti nominatiivi- tai partitiivisijainen substantiivi- tai adjektiivilauseke, esim. ''Hän on '''oikein mukava''' ~ '''hyvä ystäväni''', He ovat '''mukavia''' ~ '''ystäviäni'''''; substantiivipredikatiivi voi olla myös genetiivissä: ''Tämä tuoli on '''opettajan'''''. Predikatiivi muodostaa ''olla''-verbin kanssa lauseen predikaatin; tuloslauseessa predikatiivi liittyy ''tulla''- tai muuhunkin verbiin, esim. ''Hänestä on tullut '''oikein mukava'''''. Predikatiivi kuvaa tai luonnehtii lauseen subjektia (tuloslauseessa elatiivimuotoista jäsentä), predikoi siitä siis ominaisuuden tai luokan; tilalauseessa predikatiivi luonnehtii lähinnä olosuhteita puheena olevassa paikassa tai kyseisenä aikana: ''Siellä ~ Eilen oli hirmu kylmä''. Predikatiivin sija riippuu usein luonnehdittavan tyypistä (''Täti on '''ystävällinen''', Tervehtiminen on '''ystävällistä'''''), ja predikatiivi myös kongruoi luonnehdittavan kanssa luvun suhteen (''Tädit ovat '''ystävällisiä'''''). Lisäksi on predikatiivin tyyppejä, jotka ovat samassa muodossa luonnehdittavasta riippumatta, esim. genetiivipredikatiivi sekä tyypit ''Nämä alueet ovat nykyään '''Rovaniemeä''', Naapurit olivat '''varsinainen riesa'''''. Predikatiivina voi toimia myös numeraalinen NP (''Kello on pian 5, Uhreja oli yli 100 000''), partisiippilauseke (''Pusero on '''mummin neuloma'''''), lause (''Tarkoitus on, '''''että voisimme lähteä heti aamusta''''') ja ''kuin''-rakenne (''Hän on '''kuin nallekarhu'''''). (» § 943–.)%
407%predikatiiviadverbiaali%%%%Kielioppi, Lauseoppi%VISK2004: Predikatiiviadverbiaali on essiivissä, translatiivissa, ablatiivissa tai allatiivissa oleva adverbiaali, jolla on myös predikatiivin ominaisuuksia, esim. ''Lapsi on '''sairaana''', Pidän häntä '''pätevänä''' ~ '''ykkösehdokkaana''', Poika kasvoi '''isoksi''', Ruoka maistuu '''ihanalta''' ~ '''ihanalle'''''. Predikatiiviadverbiaali luonnehtii lauseen toista jäsentä, jonka kanssa se voi kongruoidakin luvun suhteen, esim. ''Pidän heitä pätevinä, Pojat ovat kasvaneet isoiksi miehiksi''. (» § 974–.) Predikatiiviadverbiaalina voi toimia substantiivi- tai adjektiivilauseke. Myös taipumattomien adverbien kuten ''auki, puhki, rikki'' muodostamat lausekkeet toimivat predikatiivin konteksteissa adverbiaaleina, esim. ''Sukat ovat aivan rikki'' (» § 979).%
408%predikoida%%%%Kielioppi, Lauseoppi%VISK2004: Predikoiviksi sanotaan nominaalisia lauseenjäseniä predikatiivia ja predikatiiviadverbiaalia, jotka luonnehtivat toista lauseenjäsentä eli predikoivat tästä jonkin ominaisuuden tai luokan. Predikoivissa lauseenjäsentehtävissä esiintyy substantiivi- ja adjektiivilausekkeita, jotka monissa tapauksissa kongruoivat luonnehdittavan jäsenen kanssa luvun suhteen, esim. ''Hän on mukava, Luulin häntä mukavaksi'' ja ''He ovat mukavia, Luulin heitä mukaviksi''. (» § 908.) Myös adverbilausekkeet esiintyvät vastaavassa tehtävässä: ''Hän on aivan nukuksissa, Kaikki on hyvin''.%
409%preesens%%%%Kielioppi, Muoto-oppi%VISK2004: Preesens on puhehetken kannalta menemätöntä aikaa ilmaiseva tempus, jolla ei ole verbissä morfologista tunnusta. Preesensiä käytetään puhehetken tapahtumista (''Nyt se bussi tulee''), tilanteista jotka vallitsevat (myös) puhehetkellä (''Minä rakastan lastani, Täällä on tosi paljon rusakoita'') sekä puhehetken kannalta tulevista tilanteista (''Tulen kunhan ehdin''). Lisäksi preesensiä käytetään menneestä kerrottaessa ns. dramaattisessa preesensissä. (» § 1527–.)%
410%preferenssijärjestys%%%%Keskusteluntutkimus%VISK2004: Preferenssijärjestys on nimitys vierusparin mahdollisten jälkijäsenten odotuksenmukaisuudelle keskustelussa. Esim. vastaus on odotuksenmukaisempi eli preferoidumpi kysymyksen jälkeinen vuoro kuin vastakysymys (» § 1197).%
411%prefiksi%%%%Kielioppi, Muoto-oppi%VISK2004: Prefiksi on sanan alkuun liittyvä kielenaines, jonka lisääminen synnyttää uuden sanan. Prefiksejä ovat kieltoprefiksit ''epä'' ja ''ei'' (''epäreilu, ei-kirjallinen'') sekä monet vierasperäiset elementit kuten ''ex, super''. (» § 172.)%
412%prepositio%%%%Kielioppi, Lauseoppi%VISK2004: Prepositio on täydennyksensä edellä sijaitseva adpositio, esim. ''vastoin tahtoaan'', ''ympäri maailman''. Ks. myös postpositio.%
413%pro-sana%%%%Kielioppi, Lauseoppi%VISK2004: Pro-sana on yhteisnimitys pronomineille (esim. ''minä, tuo, joka'') ja muille pronominikantaisille sanoille, joilla on samantyyppinen tehtävä kuin pronomineilla: proadjektiiveille (esim. ''tuollainen, minkälainen'') ja proadverbeille (esim. ''minne, tuonne''). (» § 715–.)%
414%proadjektiivi%%%%Kielioppi, Muoto-oppi%VISK2004: Proadjektiivi on pronominikantainen ''lainen- ~ läinen''- tai ''moinen- ~ möinen''-loppuinen adjektiivi, joka ei kuvaa ominaisuutta vaan viittaaa yhteydestä ilmenevään ominaisuuteen. Proadjektiivin kantana voi olla demonstratiivipronomini (esim. ''sellainen, tämmöinen''), kvanttoripronomini (esim. ''kaikenlainen, minkäänlainen''), relatiivi- ja interrogatiivipronomini (esim. ''jollainen, minkälainen'') tai proadverbi (esim. ''silloinen''). Proadjektiivit eivät komparoidu eikä niihin liity intensiteettimääritettä. Tässä suhteessa vertailuadjektiivit samanlainen, erilainen ovat lähempänä tavallisia adjektiiveja kuin proadjektiiveja: ''hyvin samanlainen, vähän erilaisempaa''. Monia proadjektiiveja käytetään substantiivisesti, esim. '''''Tuollaiseen''' en usko''. (» § 610, 629, 715–.)%
415%proadverbi%%%%Kielioppi, Muoto-oppi%VISK2004: Proadverbi on pronominikantainen adverbi, joka voi olla merkitykseltään lokatiivinen (esim. ''minne, jonne''), temporaalinen (esim. ''jolloin, milloin''), kausaalinen (''miksi, siksi'') tai tapaa ilmaiseva (''siten'') (» § 715–).%
416%produktiivisuus%%%%Kielioppi, Muoto-oppi%VISK2004: Produktiivisuudella tarkoitetaan etenkin johdostyypin muodostuksen säännöllisyyttä, läpinäkyvyyttä ja kattavuutta. Produktiivisia ovat mm. ''ja- ~ jä''- ja ''sti''-johdokset. (» § 164.)%
417%progressiivinen%%%%Semantiikka%VISK2004: Progressiiviseksi sanotaan olla -verbin ja inessiivisijaisen MA-infinitiivin muodostamaa rakennetta on syömässä, oli saunomassa, joka esittää tilanteen kyseessä olevalla hetkellä meneillään, käynnissä olevana. Punktuaalista tapahtumaa kuvaavien verbien tapauksessa rakenne on merkitykseltään lähinnä ennakoiva, esim. ''Hän on voittamassa kilpailun''. (» § 1519–.)%
418%prolatiivi%%%%Kielioppi, Muoto-oppi%VISK2004: Prolatiivi on nimitys johtimen -''(i)tse'' sisältäville sananmuodoille, jotka ovat lähinnä toiminnan väylää tai reittiä ilmaisevia adverbeja (''meritse'') ja adpositioita (''editse''); ne ilmaisevat myös välinettä, keinoa tai tapaa, esim. ''sähköpostitse'' (» § 385).%
419%pronomini%%%%Kielioppi, Sanaluokat%VISK2004: Pronomini on sanaluokkanimitys luvussa ja sijassa taipuville nomineille, jotka eivät ole kuvailevia (kuten adjektiivit ovat) eivätkä juurikaan luokittavia (kuten substantiivit). Pronomini ilmaisee esimerkiksi, onko sen määrittämän substantiivin tarkoite tunnistettavissa vai ei ja millä tavoin; luokittavaa sisältöä on vain se, että eräät pronominit osoittavat, puhutaanko ihmisestä vai muusta: ''kuka'' vs. ''mikä'', yleiskielen ''hän, he'' vs. ''se, ne'' sekä osittain ''joku'' vs. ''jokin''. Pronominien sanaluokan jäsenet ovat tyhjentävästi lueteltavissa (tosin rajatapauksiakin on). Monilla pronomineilla tai pronominiryhmillä on myös yksilöllisiä taivutuksen tai syntaktisen käyttäytymisen piirteitä. Syntaktisesti pronomineja yhdistää se, että ne saavat muihin nomineihin verrattuna vain vähän määritteitä, jotkin eivät lainkaan. (» § 713.) Pronomineja ovat persoonapronominit (''minä, sinä, hän, me, te, he''), demonstratiivipronominit (''tämä, tuo, se, nämä, nuo, ne''), refleksiivipronominit (''itse''+possessiivisuffiksi), resiprookkipronominit (''toinen toinen''+possessiivisuffiksi), interrogatiivipronominit (esim. ''kuka, mikä, kumpi''), relatiivipronominit (''joka, mikä, kuka'') ja kvanttoripronominit (esim. ''joku, jokin, eräs, yks(i), kaikki, kukin, kukaan ~ mikään, moni, monta, usea'').%
420%propositio%%%%Semantiikka%VISK2004: Propositiolla tarkoitetaan sitä osaa lauseen merkityssisällöstä, jonka paikkansapitävyyttä voi arvioida eri tilanteissa. Väitelauseessa se voidaan yleensä samastaa lauseen merkityssisältöön, sen referentiaaliseen merkitykseen. Propositio on kuitenkin abstraktio, joka ei riipu siitä, onko lause muodoltaan esim. väite-, kysymys- tai käskylause, eikä siitä, mihin puhetoimintoon sitä käytetään tai missä yhteydessä. Niinpä esim. ilmausten ''Siivoa huoneesi'' ja ''Siivoatko huoneesi?'' voi katsoa sisältävän saman proposition.%
421%propositionaalinen asenne%%%%Semantiikka%VISK2004: Propositionaalinen asenne on termi, jolla on kuvattu sellaisten verbien merkitystä kuin ''arvella, epäillä, luulla, tahtoa, tietää'' ja ''uskoa''. Tällaiset verbit saavat lausetäydennyksen ja ilmaisevat ihmisen tajunnantilaa tai episteemistä arviota, joka koskee lauseen sisällön paikkansapitävyyttä tai toteutumista. (» § 1561.)%
422%prosessi%%%%Semantiikka%VISK2004: Prosessi on lauseen aspektitulkintoihin liittyvä termi, joka tarkoittaa vaiheittaista tilanmuutosta, kuten kahvipannun tyhjenemistä tai taimen kasvamista. Prosessi on duratiivinen, teelinen ja epäagentiivinen tapahtuma. (» § 1506.) Kielitieteellisessä kirjallisuudessa termiä käytetään myös laajemmassa merkityksessä.%
423%prosodia%%%%Fonetiikka%VISK2004: Prosodialla tarkoitetaan muita kuin äänteisiin ja äänneyhdistelmiin liittyviä puheen ilmiöitä: lausuman intonaatiota eli sävelkulkua, rytmiä, kestoa, puhenopeutta ja äänensävyä. Prosodiset piirteet osoittavat puheen jaksotusta ja ilmaisevat muitakin merkityksiä, kuten affektia.%
424%prototyyppisyys%%%%Semantiikka%VISK2004: Prototyyppiseksi sanotaan kategorian keskeisintä edustajaa, jolla on eniten kategoriaa määritteleviä ominaisuuksia. Esim. prototyyppinen verbi ilmaisee tekemistä ja prototyyppinen subjekti viittaa elolliseen, toimivaan olentoon. Kieliopillista rakennetta pidetään prototyyppisenä, kun sillä on eniten sen rakennetyypin ominaisuuksia, johon se kuuluu. Esim. lause ''Täällä on hyttysiä'' on prototyyppinen eksistentiaalilause (siinä on lauseenalkuinen paikan adverbiaali, olla-verbi ja partitiivisubjekti), kun taas lause ''Hyttysiä lentää sisään joka ovesta'' on kauempana prototyypistä.%
425%puheaktipronomini%%%%Pragmatiikka%VISK2004: Puheaktipronomineja ovat 1. ja 2. persoonan pronominit, jotka viittaavat puhetilanteen osapuoliin eli puhujaan ja puhuteltavaan (» § 716).%
426%puhehetki%%%%Kielioppi, Lauseoppi%VISK2004: Puhehetki on tempuksen kuvaukseen kuuluva termi, joka tarkoittaa ajankohtaa, jona lause esitetään (» § 1524).%
427%puhetoiminto%%%%Pragmatiikka%VISK2004: Puhetoiminto on nimitys lausuman tehtävälle puheessa tai tekstissä; puhetoimintoja ovat esim. kysyminen, kehottaminen, toteaminen ja tervehtiminen. Keskustelussa (puheen)vuoro edustaa aina puhetoimintoa; samaan vuoroon voi sisältyä niitä useampiakin.%
428%puhuttelu%%%%Keskusteluntutkimus%VISK2004: Puhutteluksi sanotaan sen osoittamista, kenelle sanottu on suunnattu. Osoittamiseen käytetään puhutteluilmausta, esim. ''Osta '''äiti''' karkkia'', tai puhuteltavaan viittaavaa lauseenjäsenenä toimivaa pronominia tai päätettä, esim. ''Oletko '''sinä''' nyt ihan tosissasi? Hakemukse'''nne''' on vastaanotettu'' (» § 1077–).%
429%puhutteluilmaus%%%%Keskusteluntutkimus%VISK2004: Puhutteluilmaus on lauseke, jolla osoitetaan, kenelle lausuma on osoitettu. Tehtävässä käytetään nimiä, muita ihmistarkoitteisia NP:itä ja imperatiivin yhteydessä 2. persoonan pronominia, esim. '''''Ministeri Virtanen'', oletteko samaa mieltä? Kertokaa nyt '''lapset''' mitä te haluatte tehdä, Tule '''sinäkin''' mukaan''. Puhutteluilmaukset ovat lauseen rakenteessa irrallisia lisäyksiä tai esiintyvät itsenäisinä lausumina tai interjektion tai partikkelin kanssa: ''Voi '''Leena'''! No hei '''Martti'''''. (» § 1077, 1650.)%
430%puhuttelujohdos%%%%Keskusteluntutkimus%VISK2004: Puhuttelujohdokseksi kutsutaan ''(i)ttele''-johtimista verbiä, joka kuvaa johdoksen kantasanana olevan substantiivin tai pronominin käyttämistä puhuteltavan tai puheenalaisen nimittämiseen, esim. ''rouvitella, herroitella, sinutella'' (» § 356).%
431%puhuttelulisäys%%%%Keskusteluntutkimus%VISK2004: Puhuttelulisäys on lauseen rakenteessa lisäyksenä toimiva puhutteluilmaus (» § 1077).%
432%puiteadverbiaali%%%%Kielioppi, Lauseoppi%VISK2004: Puiteadverbiaali (kehysadverbiaali) on lauseeseen integroitunut adverbiaalimäärite, joka ilmaisee tilanteen ajankohtaa tai tapahtumisen paikkaa, esim. '''''Eilen''' tapasin ystäväni '''kadulla''''' (» § 962).%
433%punktuaalinen%%%%Kielioppi, Lauseoppi%VISK2004: Punktuaalisia ovat tapahtumat, joilla ei ole merkittävää kestoa. Tällaisia ovat esim. jonkin lyöminen, särkyminen tai aivastaminen. Termi liittyy lauseen aspektin kuvaukseen; sen vastakohta on duratiivinen. (» § 1505.)%
434%puolivokaali%%%%Fonetiikka%VISK2004: Puolivokaaleiksi kutsutaan äänteitä ''j'' ja ''v'', joiden ääntämisessä on vokaalimaista ääntötavan hälyttömyys, mutta konsonanttimaista se, että ääntöväylässä on kapeikko (» § 4).%
435%päälause%%%%Kielioppi, Lauseoppi%VISK2004: Päälause on yhdyslauseessa toiseen lauseeseen (tai toisiin lauseisiin) nähden rakenteellisesti hallitseva lause, esim. '''''Minä lähden''', jos minua huvittaa; '''Kuka sanoi''', että tänään sataa?'' (» § 883.)%
436%pääpaino%%%%Fonetiikka%VISK2004: Pääpaino tarkoittaa sanan prominenteimman tavun painoa (sanapaino). Suomessa sanan pääpaino on aina ensimmäisellä tavulla (» § 13).%
437%pääsana%%%%Kielioppi, Lauseoppi%VISK2004: Pääsana on termi, jonka avulla kuvataan ilmauksen osien suhteita hierarkkisessa rakenteessa. Pääsana on se sana, jota tarkasteltava ilmaus määrittää tai jonka täydennyksenä se toimii. Esim. ilmauksessa ''ihan mukava asunto'' adjektiivilauseke ihan mukava määrittää substantiivia ''asunto'', joka on sen pääsana; astemääritteen ''ihan'' pääsana on vastaavasti adjektiivi ''mukava''. (» § 441.) Kokonaisen lausekkeen keskeistä sanaa taas sanotaan sen edussanaksi.%
438%pääte%%%%Kielioppi, Muoto-oppi%VISK2004: Pääte on nimitys sanan loppuun liittyville kieliopillisen kategorian tunnuksille, esim. verbeillä on persoonapääte (''tule'''n''', söi'''mme''''') ja nomineilla sijapääte (''lapse'''lla''', kaupunkei'''hin''''').%
439%päättymättömyys%%%%Kielioppi, Lauseoppi%VISK2004: Päättymättömyys on aikasuhteen nimitys: infiniittisen rakenteen ilmaisema tilanne on käynnissä hallitsevan rakenteen ilmaiseman tai kontekstista pääteltävän tilanteen aikana tai ei ole tällöin vielä alkanutkaan. Tällaisen tulkinnan saa etenkin VA-partisiippi, esim. ''Näitkö sen nukeilla leikkivän pienen tytön? Uskon hänen vielä tulevan''. Päättymättömyyden vastapoolina on aiemmuus. (» § 522–.)%
440%pääverbi%%%%Kielioppi, Lauseoppi%VISK2004: Pääverbiksi kutsutaan verbin liittomuodon ei-finiittistä osaa, joka on muodoltaan partisiippi tai kieltomuoto, esim. ''olen '''ollut''', olimme '''tulleet''', en '''ole'''''; persoonapääte ja mahdollinen tempuksen tunnus ovat apuverbissä. Verbiliitoissa pääverbillä on monenlaisia muotoja, esim. ''on '''tehtävissä''', on '''tekevinään''', tuli '''tehtyä'''''.%
441%rajaamaton aspekti%%%%Kielioppi, Lauseoppi%VISK2004: Rajaamaton (imperfektiivinen) aspekti on lauseen aspektin kuvauksen termi. Aspekti on rajaamaton, kun tilanne esitetään keskeneräisenä tai huomion kohteena on jokin tilanteen vaihe pikemmin kuin toiminnan kokonaisuus tai tulos, esim. ''Ompelin nappia housuihin, Lapset juoksivat junassa'' (» § 1498).%
442%rajaava verbi%%%%Kielioppi, Lauseoppi%VISK2004: Rajaaviksi sanotaan verbejä, jotka kuvaavat teelistä eli luontaiseen päätepisteeseen johtavaa muutosta, esim. ''syntyä, kuolla, ihastua, havaita, antaa, voittaa''. Tavallisimmin rajaava verbi ilmaisee punktuaalista tapahtumaa, mutta rajaavuutta sisältyy myös prosessia ilmaiseviin verbeihin kuten täyttyä. Rajaavan verbin sisältävä lause on aspektiltaan luontaisesti rajattu. Transitiiviset rajaavat verbit kuten ''heittää, tappaa, kadottaa'' saavat myönteisessä lauseessa yleensä totaaliobjektin, kun objektin tarkoite on jaoton, esim. ''Erkki kadotti salkkunsa''. (» § 1511–.)%
443%rajageminaatio%%%%Fonologia%VISK2004: Rajageminaatio on nimitys yhtäjaksoisessa puheessa esiintyvälle ilmiölle, jossa sanan alkukonsonantti geminoituu eli kahdentuu tietynmuotoisen sanan jäljessä, esim. ''menek kotiin, kauniistis sanottu''. Vokaalialkuisen sanan edellä saattaa esiintyä pidentynyt glottaalinen sulkeuma, esim. ''anna? ?olla''. Paitsi sanojen rajalla, rajageminaatio toteutuu myös yhdyssanoissa sekä liitepartikkeleiden ja adjektiivinjohtimien -''lainen ~ -läinen'' ja -''mainen ~ -mäinen'' edellä, esim. ''hernekkeitto, otappas, eläkelläinen, aavemmainen''. (» § 34–.) Kirjallisuudessa on käytössä myös mm. nimitykset alkukahdennus ja jäännöslopuke.%
444%rajahakuinen verbi%%%%Kielioppi, Lauseoppi%VISK2004: Rajahakuisiksi sanotaan sellaisia verbejä kuin ''ampua, kirjoittaa, siirtää, syödä'', joiden kuvaama tapahtuma on teelinen eli johtaa luontaiseen päätepisteeseen ja on esitettävissä joko päätepisteensä saavuttaneena tai avoimena, esim. ''Kirjoitin kirjan ~ kirjaa'', ''Lapsi on kasvanut jo koululaiseksi'', ''Ruoho kasvaa ihan silmissä''. Transitiivisen rajahakuisen verbin objekti on lauseen aspektin mukaan joko totaali- tai partitiiviobjekti; totaaliobjekti osoittaa tilanteen rajatuksi. (» § 1513–.)%
445%rajapakoinen verbi%%%%Kielioppi, Lauseoppi%VISK2004: Rajapakoisiksi sanotaan verbejä, jotka kuvaavat ateelistä eli luontaisesti päätepisteetöntä tai tulokseen johtamatonta tilaa tai tapahtumaa, esim. ''asua, sataa, juosta, nauraa, heiluttaa''. Ne esiintyvät tyypillisesti aspektiltaan rajaamattomissa lauseissa. Transitiivinen rajapakoinen verbi saa yleensä partitiiviobjektin, esim. ''rakastaa jääkiekkoa, odottaa bussia''. (» § 1509–.)%
446%rajattu aspekti%%%%Kielioppi, Lauseoppi%VISK2004: Rajattu (perfektiivinen) aspekti on lauseen aspektin kuvauksen termi. Aspekti on rajattu, kun tilanne esitetään yhtenä kokonaisuutena; tyypillisesti kyseessä on muutos, esim. ''Kirjoitin uuden artikkelin, Kävelimme metsään''. (» § 1498.)%
447%reema%%%%Kielioppi, Lauseoppi%VISK2004: Reema (lauseen remaattinen osa) on lauseen sanajärjestystä ja informaatiorakennetta koskeva termi, joka tarkoittaa lauseen varsinaisena uutisena esitettyä osaa. Tavallisesti reema sisältyy lauseen loppukenttään eli finiittiverbillä alkavaan osaan. Esim. ilmauksessa ''Minä katson vielä uutiset'' reemaksi hahmottuu ''katson vielä uutiset'', jos esittämisyhteydessä on kyse siitä, mitä kukin läsnäoleva aikoo tehdä. Reema on suppeampi, pelkkä ''uutiset'', jos kyse on siitä, mitä kukin aikoo katsoa. Suppea reema voi olla myös lauseen alussa, esim. ''Uutiset minä katson (enkä sarjafilmiä)''. (» § 1370.)%
448%referaatti%%%%Kielioppi, Lauseoppi%VISK2004: Referaatti on referoitaessa esitetty toisen kielellisen tapahtuman – puheen, kirjoituksen tai ajatuksen – sisältö. Referaatti esitetään usein puhetilannetta kuvaavan johtoilmauksen yhteydessä: ''Joku sanoi, '''että tästä voi tulla ikävyyksiä'''''. (» § 1459.)%
449%referatiivimuoto%%%%Kielioppi, Muoto-oppi%VISK2004: Referatiivimuoto on referatiivirakenteessa esiintyvä verbin infiniittimuoto, jolla on tunnuksena -''van ~ -vän'', -''neen'' tai -''tun ~ -tyn'', -''dun ~ -dyn'', esim. ''Näin hänen lähte'''vän''' ~ lähte'''neen'''''. Se esiintyy myös sellaisessa verbiketjussa kuin ''Siellä kuuluu juhli'''tun'''''. Muodon kannalta referatiivimuoto on partisiipin genetiivi, mutta tehtävältään se on eriytynyt partisiippien muista käytöistä niin, että sitä voi pitää kiteytyneenä nipputunnuksen sisältävänä muotona, nippuinfiniittinä.%
450%referatiivirakenne%%%%Kielioppi, Lauseoppi%VISK2004: Referatiivirakenne on infiniittirakenne, jonka verbi on partisiippilähtöisessä referatiivimuodossa (tunnuksena ''-van ~ -vän, - neen'' tai -''tun ~ -tyn, -dun ~ -dyn'') ja subjekti tavallisesti genetiivissä, esim. ''Kuulin '''hänen lähtevän ~ lähteneen'''''. Rakenne on osittainen vaihtoehto objektina olevalle ''että''-lauseelle kuten ''Kuulin, '''että hän lähtee ~ lähti''''' ja toimii lauseessa objektina; eräiden verbien yhteydessä se toimii subjektina: ''Tutkimuksessa paljastui '''hänen käyttäneen huumeita'''''. Infiniittisenä referatiivirakenne ei sisällä kieltoverbiä, tempusta eikä modusta, mutta se ilmaisee suhteellista aikaa eli hallitsevaan lauseeseen nähden joko aiempaa (''Kuulin '''hänen lähteneen''''') tai päättymätöntä (''Kuulin '''hänen lähtevän''''') tilannetta. Rakenne voi olla myös passiivimuotoinen, esim. ''Hän huomasi '''naapurissa juhlittavan'''''. (» § 538–.)%
451%referentiaalinen ketju%%%%Kielioppi, Lauseoppi%VISK2004: Referentiaalinen ketju on nimitys tekstissä samaan tarkoitteeseen viittaaville NP:ille tai niiden nollaedustumille, esim. '''''Lapsi''' juoksi pihalle ja __ meni ensin keinuun. Sitten '''hän''' huusi äitiä'' (» § 1443).%
452%referentiaalisuus%%%%Semantiikka%VISK2004: (1) Referentiaaliseksi merkitykseksi eli denotaatioksi sanotaan merkitystä siltä osin kuin ilmaus viittaa todelliseen tai kuviteltuun ulkomaailmaan (vrt. propositio). Esimerkiksi sanaa ''kissa'' voi käyttää tietystä oliotyypistä, sanaa ''harmaa'' tietystä ominaisuudesta ja sanaa juosta tietynlaisesta toiminnasta. Sen sijaan esim. partikkelien ''hei'' ja ''-han'' merkitys ('''''Hei''' kissa'''han''' siellä juoksee'') ei ole referentiaalista vaan ne kertovat lauseen tehtävästä vuorovaikutustilanteessa. (2) Referentiaalinen substantiivilauseke eli NP viittaa johonkin todelliseen tai kuviteltuun entiteettiin, NP:n tarkoitteeseen. Eri tilanteissa NP:llä voi olla eri tarkoite: esim. lausetta '''''Lapsi''' ulkoiluttaa '''pientä koiraa''''' voi käyttää eri lapsista ja eri koirista. Predikatiivina toimivalla NP:llä ei kuitenkaan viitata tarkoitteeseen; esim. lauseessa '''''Rolle''' on '''pieni koira''''' on puhe vain yhdestä tarkoitteesta, ja predikatiivi ''pieni koira'' luonnehtii sitä (ks. kuitenkin ekvatiivilause). Myös NP:n epäspesifinen tulkinta, kuten ''Haluaisin '''oman koiran''''', jättää referentiaalisuuden taka-alalle. (» § 1406.)%
453%referointi%%%%Tyyli%VISK2004: Referointi tarkoittaa aiemmin esitetyn tai kuvitellun puheen, kirjoituksen tai ajattelun esittämistä oman puheen tai tekstin osana. Referoitu aines eli referaatti on kielellisin keinoin erotettu omasta puheesta tai tekstistä. Tällainen keino on esim. johtoilmauksen ja referaatin esittäminen erikseen: ''En tule enää, tyttö sanoi'' tai ''Tyttö sanoi jäävänsä kotiin''. Myös kuulopuheen partikkelit osoittavat tiedon olevan peräisin muusta lähteestä, esim. ''Lakkoa ei kuulemma enää tule''. (» § 1457–.)%
454%refleksiivinen anafora%%%%Kielioppi, Lauseoppi%VISK2004: Refleksiivinen anafora on nimitys sellaiselle anaforalle, jossa anaforinen ilmaus saa tulkintansa saman yksinkertaisen lauseen sisältä, yleensä sen subjektin perusteella: '''''Lapsi''' pesi '''itseään''', '''Tytöt''' kertoivat '''toisilleen''' vitsejä, '''Hän''' ihastui lahjaa'''nsa'''''. Anaforinen ilmaus on refleksiivipronomini (''itseään''), resiprookkipronomini (''toisilleen'') tai possessiivisuffiksi ilman sanaan liittyvää genetiivimääritettä (''lahjaa'''nsa'''''). (» § 1445–.)%
455%refleksiivinen possessiivisuffiksi%%%%Kielioppi, Lauseoppi%VISK2004: Refleksiivinen possessiivisuffiksi on sellainen possessiivisuffiksi, jonka sisältävällä sanalla ei ole genetiivimääritteenä pronominia ja joka saa tulkintansa muualta samasta lauseesta, yleensä subjektista, esim. '''''Lapsi''' kirjoitti ystävälle'''en'''''. Refleksiivinen possessiivisuffiksi kuuluu refleksiivisen anaforan piiriin. Ei-refleksiivinen possessiivisuffiksi on deiktinen, esim. ''Ystävä'''ni''' tulee'', tai tulkitaan sanan genetiivimääritteen perusteella, esim. ''Lapsi kirjoitti '''hänen''' ystävälle'''en'''''. (» § 1445).%
456%refleksiivinen verbijohdos%%%%Kielioppi, Muoto-oppi%VISK2004: Refleksiivinen verbijohdos on ''u- ~ y-''vartaloinen johdostyyppi, esim. ''pukeutua, peseytyä, työntyä'', joka ilmaisee, että toimija kohdistaa kantaverbin ilmaiseman teon itseensä. Johdoksen subjekti vastaa sekä kantaverbin objektia että subjektia, esim. ''Tyttö peseytyi nopeasti'' ’tyttö pesi itsensä nopeasti’ (» § 334–).%
457%refleksiivipronomini%%%%Kielioppi, Sanaluokat%VISK2004: Refleksiivipronominiksi sanotaan pronominia itse, joka ilmaisee lauseen samatarkoitteisista jäsenistä sen, joka ei ole subjektina, esim. ''Lapsi osti '''itselleen''' suklaata'', ''Me ajattelemme '''itseämme'''''. Pronominin korrelaattina on yleensä lauseen subjekti, ja pronominin sisältämä possessiivisuffiksi edustaa sen kanssa samaa kieliopillista persoonaa. Refleksiivipronomini esiintyy joskus myös ilman possessiivisuffiksia, kun subjekti on implisiittinen, esim. ''Kurssilla tehdään '''itselle''' tai lahjaksi pöytäkello''. (» § 729.) Refleksiivipronomini kuuluu refleksiivisen anaforan piiriin. Muusta ''itse''-sanan käytöstä ks. » § 768.%
458%rektio%%%%Kielioppi, Lauseoppi%VISK2004: Rektio tarkoittaa sitä, että sanan täydennys on tietyssä sijassa riippumatta tuon täydennyksen semanttisesta luonteesta. Esim. verbin ''tykätä'' täydennys on vaihtelemattomasti elatiivissa, esim. ''Tykkään '''hänestä''''', ja postposition takana täydennys genetiivissä: '''''tuon puun''' takana''. Joillakin sanoilla on vaihtoehtoisia rektioita: ''maistua '''hyvälle ~ hyvältä''', perustua '''tosiasioihin ~ tosiasioille''', lähellä '''pöytää ~ pöydän''' lähellä''. Rektionmukaisia täydennyksiä saavat paitsi verbit ja adpositiot myös eräät substantiivit (''näkökulma asiaan''), adjektiivit (''perso makealle, saman kokoinen'') ja adverbit (''sidoksissa kieleen''). (» § 1225.)%
459%relatiivilause%%%%Kielioppi, Lauseoppi%VISK2004: Relatiivilause alkaa relatiivipronominilla ''joka, kuka, mikä'', relatiivisella proadverbilla ''jonne, minne, jolloin, milloin'' tai proadjektiivilla ''jollainen, millainen''. Relatiivilause määrittää substantiivia (''ihminen, '''jonka tapasin''''') tai pronominia (''se '''mistä haaveilen''''') tai liittyy lauseeseen (''Hänestä tuli kuuluisa, '''mikä ei yllättänyt ketään'''''). Ks. restriktiivinen ja epärestriktiivinen relatiivilause sekä itsenäinen relatiivilause. (» § 1164–.)%
460%relatiivipronomini%%%%Kielioppi, Sanaluokat%VISK2004: Relatiivipronomini on relatiivilausetta aloittava pronomini ''joka, kuka ja mikä''. Relatiivipronominin korrelaattina on NP, jota relatiivilause määrittää, esim. ''Tein '''ruokaa, joka''' maistui kaikille''. Pronomini voi saada tulkintansa myös koko lauseesta, johon se liittyy, tai osasta lausetta, esim. ''Hän voitti kilpailun, '''mikä''' yllätti kaikki''. Itsenäisen relatiivilauseen relatiivipronominilla ei ole korrelaattia, esim. ''Mä katon telkasta '''mitä''' mä haluun''. (» § 735–.) Relatiivipronominikantaisia ovat relatiiviset proadjektiivit ''jollainen, millainen'' ja relatiiviiset proadjektiivit ''jolloin, milloin, jonne, minne'', jotka nekin aloittavat relatiivilausetta: ''(tehtävä) '''jollaisesta''' olen aina haaveillut, (seutu) '''jonne''' edelleen kaipaan''.%
461%remaattisuus%%%%Kielioppi, Lauseoppi%VISK2004: Remaattisella tarkoitetaan reemana olevaa tai reemaan kuuluvaa ilmausta (» § 1370).%
462%reseptiivinen verbijohdos%%%%Kielioppi, Muoto-oppi%VISK2004: Reseptiivinen on sellainen muutosta kuvaava verbijohdos, joka ilmaisee kantasanan tarkoitteella peittymistä (''nokeentua''), siihen sekoittumista (''vettyä'') tai muuten sillä varustetuksi tai sen valtaan joutumista (» § 337).%
463%resiprookkinen verbi%%%%Kielioppi, Muoto-oppi%VISK2004: Resiprookkiseksi sanotaan verbiä, joka ilmaisee tilanteen osallisten kesken vastavuoroisesti toteutuvaa toimintaa tai symmetristä suhdetta, esim. ''keskustella, riidellä, kihlautua, kätellä, yhdistyä, samastaa''. Tällaisia verbejä käytetään kahdenlaisessa konstruktiossa, joista toisessa merkitykseltään monikollinen subjekti tai objekti ilmaisee joukon, jonka jäsenien kesken asia tapahtuu, esim. ''Tyttö ja poika tappelivat (keskenään), Kuviot yhdistyivät''. Toisessa jäsenet ilmaistaan erikseen: ''Tyttö tappeli pojan kanssa, Kuvio A yhdistyi kuvioon B''. (» § 486.)%
464%resiprookkipronomini%%%%Kielioppi, Muoto-oppi%VISK2004: Resiprookkipronomini on pronomini ''(toinen) toinen''+possessiivisuffiksi, joka tulkitaan saman lauseen merkitykseltään monikollisen jäsenen, yleensä subjektin perusteella, esim. '''''Minni ja Mikki''' kuiskailevat '''toisilleen''', '''Me''' autamme '''toinen toisiamme'''''. Pronomini osoittaa, että verbin ilmaisema toiminta tai suhde koskee subjektin tai muun korrelaatin tarkoittaman joukon jäseniä vastavuoroisesti. Pronominin possessiivisuffiksi noudattaa korrelaatin kieliopillista persoonaa. (» § 732.) Resiprookkipronomini kuuluu refleksiivisen anaforan piiriin.%
465%restriktiivisyys%%%%Kielioppi, Lauseoppi%VISK2004: Restriktiivinen eli rajaava on termi, jota käytetään substantiivin määritteistä, substantiivia määrittävistä relatiivilauseista ja adverbiaalilauseista. Ilmauksen restriktiivisyys ja epärestriktiivisyys ovat tulkintoja, joita ilmauksen prosodia ja esim. partikkelit voivat tukea.%
466%resultatiivimuotti%%%%Kielioppi, Lauseoppi%VISK2004: Resultatiivimuotti on nimitys verbikonstruktiolle, muotille, jolla ilmaistaan subjektitarkoitteen aiheuttama muutos objektitarkoitteen tilassa tai sijainnissa, esim. ''Rakastimme lapset ehjiksi, Kävelin kenkäni rikki, Kuka juoksi Suomen maailmankartalle? Väinämöinen lauloi Joukahaisen suohon''. Muotissa esiintyy monenlaisia verbejä, myös sellaisia jotka eivät tavallisesti saa objektia: objektin mukanaolo perustuu tällöin muottiin. Objekti on usein refleksiivipronomini, esim. ''Hän puhui itsensä mukaamme''. (» § 482.)%
467%retorinen kysymys%%%%Tyyli%VISK2004: Retoriseksi kysymykseksi kutsutaan interrogatiivimuotoista lausumaa, johon odotetaan lähinnä samanmielisyyden osoitusta eikä niinkään vastausta, esim. ''Kukapa ei haluaisi kaunista kotia'' (» § 1705–).%
468%rinnastus%%%%Kielioppi, Lauseoppi%VISK2004: Rinnastus on suhde, jossa on liitetty toisiinsa vähintään kaksi syntaktisesti samassa tehtävässä olevaa sanaa, sananosaa, lauseketta tai lausetta siten, että kokonaisuudella on rakenteellisesti sama tehtävä kuin rinnastettavilla: ''Asutko kerros- vai rivitalossa? Paikalla oli vanhoja ja nuoria ihmisiä, Eilen oli sateista, mutta tänään on poutaa''. Tavallisesti osien välissä on rinnastuskonjunktio. Kun rinnastettavia on useita, konjunktio on kirjoitetussa tekstissä yleensä kahden viimeisen välissä: ''opettajat, oppilaat ja vanhemmat''. Rinnastettavat ovat toisistaan syntaktisesti riippumattomia siinä mielessä, että niillä on sama rakenteellinen suhde mahdolliseen yhteiseen hallitsevaan elementtiin, esim. ''Pihalla oli tyttöjä ja poikia''. Lauseiden rinnastuksessa syntaktinen riippumattomuus tarkoittaa sitä, ettei kumpikaan lause ole toisen osa eikä sisälly toisessa lauseessa ilmaistun kysymyksen tai kiellon vaikutusalaan. Laajemmassa mielessä rinnastaminen on tekstuaalinen strategia, jolla tekstin osia, lauseita, lausekkeita, sanoja ja sananosia liitetään toisiinsa, kun ilmaistaan, että kytketyillä on jotain yhteistä. (§ 1079–.)%
469%rinnastuskonjunktio%%%%Kielioppi, Sanaluokat%VISK2004: Rinnastuskonjunktio on partikkeli, joka kytkee toisiinsa rinnasteisia aineksia, ts. syntaktisesti samassa tehtävässä olevia ja toisistaan rakenteellisesti riippumattomia lauseita, lausekkeita, sanoja tai sananosia. Rinnastuskonjunktioita ovat ''eli(kkä), ja, joko – tai, kuin – myös, - kä, mutta, niin – kuin -kin/myös, sekä, sekä – että, sun''; ''tai, vaan, vai, ynnä'' sekä rajatapauksina ''sillä'' ja ''saati''. Rinnastuskonjunktio on kytkemiensä elementtien välissä. (» § 817.)%
470%ryhmäsana%%%%Semantiikka%VISK2004: Ryhmäsanoja ovat sellaiset substantiivit kuin ''ryhmä, joukko, jono, lauma, parvi'', jotka tarkoittavat laskettavien entiteettien joukkoa. Näiden koostumus voidaan ilmaista partitiivi- tai genetiivimuotoisella substantiivilla tai yhdyssanan määriteosalla, esim. ''ryhmä opiskelijoita, opiskelijoiden joukko, tyttöjoukko, lintuparvi''. Ryhmäsanat ovat kollektiivisanoja. (» § 592.)%
471%samantekevyyden kvanttoripronomini%%%%Semantiikka%VISK2004: Samantekevyyden kvanttoripronomini on nimitys sellaisille pronomineille kuin ''kuka tahansa'' tai ''mikä hyvänsä'', jotka ilmaisevat, että sanottu pitää paikkansa riippumatta siitä, mikä olio tai joukko kyseiseen tehtävään kuvitellaan. Tällaisia pronomineja käytetään tyypillisesti mahdollisuutta ilmaisevissa lauseissa: '''''Mitä hyvänsä''' voi tapahtua, Tuon nyt tekee '''kuka vain'''''. Samantekevyyden kvanttoripronominit koostuvat interrogatiivipronominista ja partikkelista ''hyvänsä, tahansa, vain, vaan'': ''kenelle vain, kumpi tahansa''. Lähimerkityksinen on ''vaikka''-sanan ja interrogatiivipronominin muodostama ilmaus: ''Kun oikein haluaa, saa aikaan '''vaikka mitä'''''. (» § 759–.) Pronomineja vastaavat samaan tapaan muodostetut proadverbit ja -adjektiivit kuten ''minne vain, millainen hyvänsä''.%
472%samasubjektisuus%%%%Kielioppi, Lauseoppi%VISK2004: Samasubjektisuudella tarkoitetaan sitä, että lauseen subjekti ja lauseeseen sisältyvän infiniittisen verbin ilmipanematon subjekti tulkitaan samoiksi. Samasubjektisiksi tulkitaan esim. lauseet ''Lapsi on tottunut olemaan yksin'' (kyse on lapsen yksinolosta), ''Mies soitti poliisille tehdäkseen rikosilmoituksen'' (mies on ilmoituksen tekijä). (» § 501.) Ks. myös subjektin samastus.%
473%samaviitteisyys%%%%Kielioppi, Lauseoppi%VISK2004: Samaviitteisiä tai samatarkoitteisia ovat NP:t eli substantiivilausekkeet ja vastaavissa tehtävissä olevat pronominit, jotka viittaavat samaan tarkoitteeseen. Tällaisiksi ymmärretään esim. seuraavan tekstin korostetut ilmaukset: ''Olen jo kerran nähnyt '''uuden naapurimme'''. '''Mies''' vaikutti ihan mukavalta, kun tervehdin '''häntä''' rappukäytävässä.''%
474%sanahahmo%%%%Kielioppi, Muoto-oppi%VISK2004: Sanahahmo tarkoittaa sanan ilmiasua: sitä, minkälainen äänne- ja muotorakenne sanalla on ja mikä on sen tavuluku. Sanahahmon käsitettä käytetään kuvauksen apuna mm. sanojen ryhmittelyssä vartalon mukaisiin tyyppeihin: esim. kaksitavuiset ''o- ~ ö''-vartalot, monitavuiset ''a- ~ ä''-vartalot jne. Vartalon rakenne vaikuttaa siihen, minkälaisia johdinaineksia ja taivutustunnuksia siihen voi liittyä. (» § 147.)%
475%sanahaku%%%%Psykolingvistiikka%VISK2004: Sanahaku on nimitys prosessille, jossa puhuja etsii mielessään sopivaa ilmausta. Esim. parenteettinen retorinen kysymys voi ilmaista puhujan olevan epävarma esittämästään sanasta: ''Siinä oli semmonen, miten sen ny sanos, kohouma''. (» § 1074.)%
476%sanaliitto%%%%Kielioppi, Muoto-oppi%VISK2004: Sanaliitto on kahden tai useamman sanan muodostama rakenne. Termiä käytetään toisaalta sanaliiton ja yhdyssanan välisestä erosta esim. tapauksissa ''mummon mökki'' ja ''mummonmökki'' (» § 402), toisaalta vakiintuneista sanaliitoista, kuten ''kynsin hampain, niine hyvineen'' ja ''saada selvä''. Nimitys sanaliitto ei ota kantaa siihen, onko rakenne lauseke vai ei.%
477%sanaluokka%%%%Kielioppi, Sanaluokat%VISK2004: Sanaluokka on sanaryhmä, jonka jäsenet käyttäytyvät taivutukseltaan ja syntaktisesti yhtäläisellä tavalla. Yhtäläisen käyttäytymisen taustalla on myös merkityksen samantyyppisyys. Taivutuksen perusteella sanat voidaan luokittaa kolmeen pääryhmään: (1) nomineihin, joilla on sija- ja lukutaivutus, (2) verbeihin, joilla on persoona-, tempus- ja modustaivutus sekä (3) sanoihin, joilla on korkeintaan osittaista taivutusta. Syntaktisen käyttäytymisen perusteella nominit jakautuvat substantiiveihin, adjektiiveihin, pronomineihin ja numeraaleihin ja taipumattomat tai vajaasti taipuvat sanat adpositioihin, adverbeihin ja partikkeleihin. (» § 438.) Verbien infiniittiset muodot ovat sanaluokaltaan epäselvempiä: ne ovat lausekkeen muodostuksen kannalta verbimäisiä, mutta niillä ei ole finiittiverbien persoona-, tempus- eikä modustaivutusta vaan nominien piirteitä.%
478%sandhi%%%%Fonologia%VISK2004: Sandhi on nimitys ilmiöille, joita tapahtuu yhtäjaksoisessa puheessa sanojen alku- ja loppuäänteissä eli sanojen rajakohdissa silloin, kun sanat ääntyvät perätysten ilman taukoa. Tällaisia ilmiöitä ovat esim. rajageminaatio (''meep pois'') sekä erilaiset äänteiden katoamiset, esim. ''mullei oo''. (» § 34–.)%
479%sekaparadigma%%%%Kielioppi, Muoto-oppi%VISK2004: Sekaparadigma tarkoittaa ilmiötä, jossa kaksi vartaloltaan samanhahmoista ja synonyymistä sanaa risteytyy taivutukseltaan. Esim. sellaisten sanojen kuin ''kannel (: kannelta : kantelen)'' ja ''kantele (: kanteletta : kanteleen)'' taivutusmuodot ovat yhdistyneet ja sekoittuneet siten, että ''kannel''-tyypistä käytetään yleensä nominatiivia ja partitiivia ja ''kantele'' -tyypistä esim. genetiiviä ja illatiivia: ''kannel : kannelta : kanteleen : kanteleeseen''. (» § 70.) Sekaparadigmaisia ovat myös monet ''ne''- ja ''ntu- ~ nty''-vartaloiset verbit, esim. ''huononee'' ja ''huonontuu''. Käytössä esiintyy ''ne''-verbistä etenkin vokaalivartaloisia taivutusmuotoja, esim. ''huononee, huononisi'', muissa muodoissa taas vallalla on ''ntu- ~ nty''-verbin paradigma, esim. ''huonontua, huonontunut''. (» § 77.)%
480%semantiikka%%%%Semantiikka%VISK2004: Semantiikalla tarkoitetaan kielellistä merkitystä ja sen tutkimusta; kokonaismerkityksestä ks. myös pragmatiikka.%
481%semanttinen kongruenssi%%%%Kielioppi, Lauseoppi%VISK2004: Semanttinen kongruenssi tarkoittaa samaan konstruktioon kuuluvien sanojen mukautumista toisiinsa merkityksen suhteen. Semanttista kongruenssia on subjektin ja predikaatin välinen persoonakongruenssi (''Minä tulen'') sekä genetiivimääritteen ja possessiivisuffiksin välinen kongruenssi, esim. ''teidän syynne'' (» § 1267).%
482%semanttinen rooli%%%%Kielioppi, Lauseoppi%VISK2004: Semanttisiksi rooleiksi kutsutaan verbin täydennysten (argumenttien) tyyppejä siltä kannalta, miten ne osallistuvat verbin ilmaisemaan tilanteeseen. Roolit riippuvat ensisijaisesti verbin merkityksestä. Keskeisiä semanttisia rooleja ovat agentti eli toiminnan elollinen alkuunpanija ja kokija eli tunteen tai muun mentaalisen tilan tai muutoksen elollinen osapuoli. Rooleina puhutaan myös esim. instrumentista eli välineestä ja tunneverbien yhteydessä tunnetilan ärsykkeestä. Semanttiset roolit ovat prototyyppikäsitteitä, eikä niitä voi tyhjentävästi eritellä tai luetella.%
483%semanttinen sija%%%%Kielioppi, Muoto-oppi%VISK2004: Semanttinen sija on nimitys adverbiaalina toimivien lausekkeiden sijamuodoille eli paikallissijoille ja vajaakäyttöisille sijoille; niillä on tyypillisesti selvempi oma merkitys kuin kieliopillisilla sijoilla (» § 1223).%
484%sija%%%%Kielioppi, Muoto-oppi%VISK2004: Sija on morfosyntaktinen ja morfosemanttinen kategoria, jonka tunnus on sijapääte. Sijoja ovat esim. partitiivi ja inessiivi; yhteensä sijoja on suomessa 15. Sijalla ilmaistaan enimmäkseen NP:n tehtävää ja merkitystä lauseessa. Substantiivin adjektiivimääritteen sija perustuu kongruenssiin. (» § 1221.)%
485%sijakongruenssi%%%%Kielioppi, Lauseoppi%VISK2004: Sijakongruenssi on substantiivilausekkeen sisäinen yhdenmukaisuuspiirre: adjektiivi- ja pronominimääritteet ovat samassa sijamuodossa kuin lausekkeen edussanana toimiva substantiivi. Sijakongruenssin lisäksi substantiivilausekkeessa vallitsee lukukongruenssi: ''tällä pienellä tytöllä, noilla pienillä tytöillä'' (» § 1302).%
486%sijapääte%%%%Kielioppi, Muoto-oppi%VISK2004: Sijapääte on sijan tunnus. Se liittyy sanan vartaloon ja ilmaisee mm., missä syntaktisessa ja semanttisessa suhteessa nominaalinen sana tai lauseke on muuhun lauseeseen: ''Kirjoitin kirjee'''n''' äidi'''lle'''ni illa'''lla'''''. (» § 1221.)%
487%sisäheitto%%%%Fonologia%VISK2004: Sisäheitto on lounaismurteissa esiintyvä ilmiö, jossa sanan toisesta tavusta puuttuu konsonanttien välistä vokaali, joka siinä muissa murteissa on. Sisäheitto koskee sanoja, joiden ensimmäinen tavu on pitkä, toinen tavu on alkuaan avotavu ja kolmas tavu alkanut konsonatilla ''r, l, m, n'' tai ''v'', esim. ''aknast'' (’ikkunasta’), ''kryynmakrat'' (’ryynimakkarat’). (» § 33.)%
488%sisällönobjekti%%%%Kielen teoria%VISK2004: Sisällönobjektiksi kutsutaan verbin kanssa samavartaloista tai muuten lähimerkityksistä objektia, jota käytetään vaikkei verbi muutoin saisi objektia, esim. ''Hän kuoli '''luonnollisen kuoleman''', Sain itkeä vielä '''monet itkut''''' (» § 929).%
489%sisäpaikallissija%%%%Kielioppi, Muoto-oppi%VISK2004: Sisäpaikallissija on yhteisnimitys kolmelle paikallissijalle: inessiiville, elatiiville ja illatiiville. Konkreettisessa paikallisessa käytössään ne ilmaisevat sijaintia rajatun tilan sisäpuolella, reunojen tai epämääräistenkin rajojen ympäröimänä, sekä siirtymistä sellaisten rajojen sisälle tai sieltä pois, esim. ''etelässä, koulusta, radioon, lapsijoukossa, filmistä''. Lisäksi niillä ilmaistaan kiinteää kontaktia entiteetin pintaan, kosketuskohtaa tai kiinteää äärellä olemista, esim. ''tahra puserossa, pyyhkiä jalat mattoon, lukea suoraan paperista''. Sisäpaikallissijoilla on myös lukuisia abstraktimpia tehtäviä esim. tilan ja ajan ilmaisemisessa. (» § 1238–.)%
490%sivupaino%%%%Fonetiikka%VISK2004: Yhdyssanoissa ja pitkissä, vähintään nelitavuisissa sanoissa on pääpainollisen ensimmäisen tavun lisäksi sivupainollisia tavuja (sanapaino). Sanan rytmitykseen ja samalla sivupainon sijoittumiseen vaikuttavat monet tekijät, mm. tavujen pituudet. Yleissääntönä on lisäksi se, että sanan viimeinen tavu on painoton ja etteivät painot lankea peräkkäisille tavuille, vaan väliin tulee vähintään yksi painoton tavu. (Poikkeuksena yksitavuisia yhdysosia sisältävät yhdyssanat, esim. 'hää,yö,aie.) (» § 13.)%
491%slangijohdos%%%%Kielioppi, Muoto-oppi%VISK2004: Slangijohdoksiksi nimitetään slangille ja muulle epämuodolliselle kielenkäytölle ominaisia sananmuodostustyyppejä. Keskeisiä substantiivien johtimia ovat ''-ari ~ -äri'' (esim. ''hodari''), -''is'' (''roskis''), ''-kku ~ -kky'' (''punkku'') ja -''(k)ka ~ -(k)kä'' (''äikkä''). Sanoissa esiintyy tyypillisesti sanavartalon lyhentymistä ja muuntelua. (» § 214–.) Verbeille on slangissa ominaista mukautuminen supistumaverbin muottiin, esim. ''bonjata, hiffata'' (» § 331).%
492%sointuvokaali%%%%Fonologia%VISK2004: Sointuvokaali eli harmoniavokaali on vokaali, jonka esiintymiseen vaikuttaa vokaalisointu. Takaisia sointuvokaaleja ovat ''u, o'' ja ''a'' ja etisiä ''y, ö'' ja ''ä''; etiset ja takaiset eivät esiinny samassa sanassa (paitsi joissain uudemmissa lainasanoissa). Vokaalit ''i'' ja ''e'' sen sijaan ovat foneettisesta etisyydestään huolimatta vokaalisoinnun suhteen neutraaleja: ''eikö, Eino''; ne eivät siis ole sointuvokaaleja. (» § 15–.)%
493%spesifisyys%%%%Kielioppi, Lauseoppi%VISK2004: Spesifisyys tarkoittaa, että NP:llä on tietty tarkoite. Termiä käytetään lähinnä silloin, kun puhujalla on mielessään tietty tarkoite, mutta kuulijan tai lukijan ei ole tarpeen tai mahdollista tunnistaa sitä. Tätä voidaan ilmaista tarkenteilla ''eräs'' ja ''yksi'', esim. ''Paikalla oli mun yks tuttu''. NP on tällöin indefiniittinen eli epämääräinen (» § 749).%
494%statiivisuus%%%%Kielioppi, Lauseoppi%VISK2004: Statiivisuus on lauseen aspektiin liittyvä termi. Statiivinen tilanne on tila, eli siihen ei liity muutosta, esim. ''Mikko on 13-vuotias, Minä tunnen hänet''. Statiivisuuden vastapoolina on dynaamisuus (1) (» § 1501).%
495%statusrakenne%%%%Kielioppi, Lauseoppi%VISK2004: Statusrakenteeksi kutsutaan kaksiosaista konstruktiota, joka on sikäli lausemainen, että siihen kuuluu nominatiivi- tai partitiivimuotoinen subjekti ja subjektista kertova, predikoiva osa, joka on muodoltaan adverbiaali, esim. ''tukka'' (subjekti) ''pörrössä ~ liehuen'' (predikoiva osa). Rakenteen jompikumpi osa viittaa lauseen subjektin tai joskus objektin tarkoitteen ruumiinosaan, vaatteeseen tai muuhun siihen läheisesti kuuluvaan. Statusrakenne toimii lauseessa tavan adverbiaalina, esim. ''Hän työskenteli '''hansikkaat kädessä''', Vene lipui satamaan '''purjeet lepattaen'''''. (» § 877.)%
496%subjekti%%%%Kielioppi, Lauseoppi%VISK2004: Subjekti on nominaalisen lausekkeen lauseenjäsentehtävän nimitys. Subjektiksi sanotaan verbin ensisijaista täydennystä, joka on esim. tekoa kuvaavassa aktiivilauseessa semanttiselta rooliltaan agentti, tekijä. Subjekti on yleensä nominatiivissa, ja lauseen predikaatti kongruoi sen kanssa, esim. ''Sinä pääsit läpi, Lapset ymmärsivät asian''. Tällaista subjektia sanotaan perussubjektiksi. Lisäksi subjekti voi olla genetiivissä (''Sinun täytyy tulla'') tai partitiivissa (''Pihalla leikkii lapsia''), ja subjektina voi olla myös lause tai infiniittirakenne. Sanajärjestykseltään neutraalissa lauseessa perussubjekti on predikaattiverbin edellä teemapaikassa. (» § 910–, 866.)%
497%subjektiargumentti%%%%Kielioppi, Lauseoppi%VISK2004: Subjektiargumentti on verbin argumentti, jota lauseessa yleensä vastaa subjekti. Joskus lauseessa ei kuitenkaan ole subjektia, vaikka sen merkitykseen kuuluu implisiittinen tekijä tai vastaava ensisijainen argumentti. Näin on esim. yksipersoonaisessa passiivissa: lause ''Täällä juhlitaan'' ymmärretään siten, että jokin joukko ihmisiä juhlii. Subjektiargumentin sijaan puhutaankin usein implisiittisestä subjektista. Ks. myös objektiargumentti.%
498%subjektigenetiivi%%%%Kielioppi, Lauseoppi%VISK2004: Subjektigenetiivi tai subjektitulkintainen genetiivi on nimitys substantiivin genetiivimääritteelle tai genetiivisijaiselle määriteosalle, joka vastaa tämän substantiivin kanta- tai korrelaattiverbin subjektia, esim. tytön juokseminen (vrt. tyttö juoksee), pullan tuoksu (» § 250, 414, 576).%
499%subjektin samastus%%%%Kielioppi, Lauseoppi%VISK2004: Subjektin samastuksella tarkoitetaan sitä, että infinitiivin ilmipanematon subjekti ymmärretään samaksi kuin jokin hallitsevan lauseen jäsen. Tavallisesti infinitiivin subjekti samastuu hallitsevaan subjektiin, ts. hallitseva rakenne ja infinitiivi ovat samasubjektiset: Minä unohdin ostaa maitoa, Koira katsoi minua heiluttaen häntäänsä. Eräiden verbien yhteydessä infinitiivin subjekti samastuu hallitsevan rakenteen objektiin: Sisareni opetti minut lukemaan, Minua pelottaa mennä lääkäriin. (» § 501, 519.)%
500%subjektinominatiivi%%%%Kielioppi, Lauseoppi%VISK2004: Subjektinominatiivi tai subjektitulkintainen nominatiivi on nimitys yhdyssubstantiivin nominatiivisijaiselle määriteosalle, joka vastaa kanta- tai korrelaattiverbin subjektia, esim. ''palkkaliukuma'' (» § 245).%
501%substantiivi%%%%Kielioppi, Sanaluokat%VISK2004: Substantiivi on sanaluokkanimitys luvussa ja sijassa taipuville nomineille, jotka ovat tyypiltään olion luokan ilmaisevia yleisnimiä (esim. ''talo, tyttö, puhelin, vesi, mäki, kauneus, ajatus, syöminen'') tai oliota identifioivia erisnimiä (esim. ''Maija, Maija Virtanen, Kiasma, Porvoo''). Substantiivi muodostaa substantiivilausekkeen eli NP:n joko yksin tai erityyppisten laajennustensa kanssa. Substantiiviin voi liittyä myös possessiivisuffiksi: ''kirjani, hänen juoksemisensa''. (» § 551–.)%
502%substantiivilauseke%%%%Kielioppi, Lauseoppi%VISK2004: Substantiivilausekkeen edussanana on substantiivi. Substantiivi muodostaa lausekkeen joko yksin tai erityyppisten laajennusten kanssa, jollaisia ovat esim. kongruoiva pronomini tai adjektiivilauseke (''tässä hyvin mukavassa talossa''), substantiivilauseke (''tytön kirja, usko huomiseen''), adverbi- tai adpositiolauseke (''konsertti eilen, kunnioitus elämää kohtaan''), infinitiivilauseke (''halu muuttaa ulkomaille'') sekä lause (''ajatus että voisin myöhästyä''). Substantiivilauseke toimii lauseessa subjektina, objektina, predikatiivina, adverbiaalina, substantiivin määritteenä ja adposition tai lukusanan täydennyksenä. (» § 551–.) Substantiivilauseke on NP:n keskeinen tyyppi.%
503%suffiksi%%%%Kielioppi, Muoto-oppi%VISK2004: Suffiksi on yleisnimitys itsenäisenä sanana esiintymättömälle kielenainekselle, sidonnaiselle morfeemille, joka liittyy sanan vartalon perään. Esim. johdin ja taivutuspääte ovat suffikseja.%
504%suhdesääntö%%%%Kielioppi, Lauseoppi%VISK2004: Suhdesäännöksi kutsutaan lauseen merkityksen tulkinnan periaatetta, jonka perusteella päätellään, ilmaiseeko paikallissijainen adverbiaali lauseen subjektin vai objektin tarkoitteen paikkaa tai tilaa. Suhdesäännön mukaan adverbiaalin katsotaan intransitiivilauseessa yleensä ilmaisevan subjektin (esim. ''Juna lähti asemalta'') ja transitiivilauseessa objektin tarkoitteen paikan tai olotilan (''Kannoin kirjat alakertaan''). Selvimmin periaate pätee verbin suuntasijaisten adverbiaalitäydennysten tapauksessa, ts. ilmaistaessa paikan tai tilan muutosta. (» § 966–.)%
505%suhtautumisjohdos%%%%Kielioppi, Muoto-oppi%VISK2004: Suhtautumisjohdos eli sensiivinen verbijohdos on nimitys sellaisille transitiivisille verbeille, jotka ilmaisevat lauseen subjektitarkoitteen suhtautumista objektitarkoitteiseen, esim. ''oudoksua'' (» § 350).%
506%suhteellinen adjektiivi%%%%Semantiikka%VISK2004: Suhteellisia eli suhteellista ominaisuutta ilmaisevia adjektiiveja ovat sellaiset adjektiivit kuin ''suuri'' tai ''pieni'', jotka komparoituvat (''suurempi : suurin'') ja saavat ominaisuuden intensiteetin astetta ilmaisevia astemääritteitä, intensiteettimääritteitä, esim. ''aika pieni''. Monet suhteelliset adjektiivit kuvaavat objektiivisesti havainnoitavaa ominaisuutta, kuten kokoa tai ikää, joka on suhteellinen siinä mielessä, että se riippuu kuvattavasta oliosta. Esim. ''suuri'' ja ''pieni'' tai ''vanha'' ja ''nuori'' eivät sinänsä osoita, mistä absoluuttisesta koosta tai iästä on kyse, vaan vaikkapa ''pieni karhu'' voi olla suurempi kuin ''suuri hiiri'' ja ''nuori eläkeläinen'' vanhempi kuin ''lukion vanhin oppilas''. Suhteellisia adjektiiveja ovat myös subjektiivisesti arvottavat adjektiivit kuten ''ihana, hirveä''. Vrt. absoluuttinen adjektiivi. (» § 605.)%
507%suhteutusadjektiivi%%%%Semantiikka%VISK2004: Suhteutusadjektiivi on nimitys ''inen''-loppuisille adjektiiveille, jotka saavat genetiivimuotoisen täydennyksen (esim. ''viikon mittainen, 100 euron hintainen'') tai määriteosan (esim. ''samannäköinen'') ja kuvaavat entiteetin ominaisuutta suhteessa toiseen entiteettiin. Toisin kuin adjektiiveihin yleensä, suhteutusadjektiiviin voi liittyä possessiivisuffiksi: ''(minun) ikäiseni''. Suhteutusadjektiivit kuvaavat mitattavaa ominaisuutta (esim. ''painoinen, mittainen''), aisti- ja yleisvaikutelmaa (esim. ''hajuinen, tyylinen'') tai suhteellista paikkaa, tilaa ja aikaa (esim. ''puoleinen, aikainen''). Suhteutusadjektiivi täydennyksineen saa astemääritteen (esim. ''melkein metrin levyinen, aivan samanikäisiä''), mutta se ei yleensä komparoidu; kuitenkin ''pahemman hajuinen ~ pahanhajuisempi''. (» § 609, 613.)%
508%summayhdyssana%%%%Kielioppi, Muoto-oppi%VISK2004: Summayhdyssana eli kopulatiivinen yhdyssana on yhdyssana, jonka paralleeliset osat ovat merkityksen kannalta symmetrisessä, additiivisessa suhteessa toisiinsa, esim. ''parturi-kampaamo, musta-puna-valkoinen'' (» § 432–).%
509%suora astevaihtelu%%%%Fonologia%VISK2004: Suora astevaihtelu tarkoittaa sanavartalon viimeisellä tavunrajalla sijaitsevien klusiilien kvantitatiivista tai kvalitatiivista vaihtelua, jossa sanan perusmuoto on vahva- ja taivutusvartalo heikkoasteinen, esim. ''kukka : kukan, ranta : rannan, myöntää : myönnän, heppu : hepun, hyppiä : hypin'' (» § 42). Päinvastainen tapaus on käänteinen astevaihtelu.%
510%suora esitys%%%%Kielioppi, Lauseoppi%VISK2004: Suoraksi esitykseksi kutsutaan referaattia, joka on esitetty toisen sanoman sanatarkkana sitaattina, esim. ''En takuulla tule enää takaisin, sanoi tyttö. Ja hän pyysi: Lähde sinä, ystävä hyvä, mukaani'' (» § 1460). Vrt. epäsuora esitys. Kun puhetta tai ajattelua referoidaan suoraan ilman puhumista ilmaisevaa verbiä tai muuta selvää johtoilmausta, kyseessä on vapaa suora esitys, esim. ''Tyttö tuijotti koiraa. Meinaakohan se hyökätä?''%
511%superlatiivi%%%%Kielioppi, Muoto-oppi%VISK2004: Superlatiivi on adjektiivin ja adverbin komparaatiomuoto, joka ilmaisee, että tarkasteltavan ominaisuuden aste on luonnehdittavalla suurempi kuin muilla kyseisen vertailujoukon jäsenillä: ''Hän on ryhmän '''vilkkain''' lapsi, hän puhuukin '''eniten'''''. Superlatiivin tunnus on ''-in'', adverbeilla myös ''-iten''. Superlatiiviadjektiivit ovat yksilöiviä adjektiiveja. (» § 642–, 300.)%
512%supistumaverbi%%%%Fonologia%VISK2004: Supistumaverbiksi kutsutaan verbityyppiä, jonka vokaalivartalon lopussa on pitkä vokaali tai ''a- ~ ä''-loppuinen vokaaliyhtymä ja konsonanttivartalon lopussa on -''t''-, esim. ''hyppää- : hypät-, halua- : halut''- (» § 75). Supistumaverbit ovat produktiivinen verbityyppi, johon tulee lisää jäseniä myös slangi- ja lainasanoissa, esim. ''hiffata, wokata''. Nimitys supistumaverbi perustuu siihen, että tyypin vanhoissa verbeissä on aiemmin ollut vokaaliaineksen keskellä konsonantti, jonka kadottua vartalo on ”supistunut” ja vokaaleista on muodostunut pitkä vokaali tai vokaaliyhtymä. (» § 330.)%
513%suppleetio%%%%Kielioppi, Muoto-oppi%VISK2004: Suppleetio on ilmiö, jossa sanan taivutusparadigmaan kuuluu erilähtöisiä sanavartaloita, joiden välillä ei ole äänteellistä yhteyttä, esim. ''on : lienee, et : älä'' (» § 54).%
514%suunnittelupartikkeli%%%%Keskusteluntutkimus%VISK2004: Suunnittelupartikkeli on nimitys spontaanissa puheessa esiintyville partikkeleille, joita käytetään itsekorjauksissa (''eiku, niinku, siis'') ja sananvalintaa tms. mietittäessä (''jotenkin, t(u)ota, noin, nii(n)ku(in), siis, silleen, tavallaan''); tällaisia ovat myös empimisäännökset kuten ''mm, öö, ee''. (» § 861–.)%
515%suuntasija%%%%Kielioppi, Muoto-oppi%VISK2004: Suuntasijoiksi (tai muutossijoiksi) kutsutaan dynaamisia paikallissijoja, jotka konkreettisessa merkityksessään ilmaisevat siirtymää tai muutosta. Suuntasijoja ovat erosijat elatiivi (''Kuopiosta, jalasta, sinusta'') ja ablatiivi (''Rovaniemeltä, läheltä, hyvältä''), tulosijat illatiivi (''Kuopioon, jalkaan, häneen'') ja allatiivi (''Rovaniemelle, lähelle, hyvälle'') sekä translatiivi (''reunemmaksi, terveeksi, ranttaliksi''). (» § 1235.)%
516%svaavokaali%%%%Fonetiikka%VISK2004: Svaavokaaliksi kutsutaan vokaalia, joka esiintyy epenteettisenä siirtymä-äänteenä painollisen tavun jäljessä eri paikoissa ääntyvien konsonanttien välissä (epenteesi). Sitä on erityisesti savolais- ja pohjalaismurteissa sekä pohjoisissa hämäläismurteissa. Svaa esiintyy ''l''-alkuisissa yhtymissä ''lk, lp, lm, lv'' sekä yhtymässä ''nh'', esim. ''kolome, halapa, vanaha'', pohjalaismurteissa myös ''h''-alkuisissa yhtymissä ''hr, hm, hl, hj, hn'' ja ''hv'', esim. ''kahavin'' ‘kahvin’. (» § 33.)%
517%synonymia%%%%Semantiikka%VISK2004: Synonymialla tarkoitetaan eri ilmausten samamerkitysisyyttä. Käytännössä vain harvat ilmausparit ovat keskenään täysin synonyymisia, ja usein puhutaankin lähisynonyymeistä.%
518%syntagmaattinen jälkilisäys%%%%Kielioppi, Lauseoppi%VISK2004: Syntagmaattinen jälkilisäys on nimitys sellaiselle lisäykselle eli muusta kokonaisuudesta irralliselle ainekselle, jonka tunnusmerkitön paikka syntaktisen rakenteen kannalta olisi muualla, esim. ''Kosteella pyyhki vielä sen lattian, '''se myyjä'''''. Tällainen lisäys laventaa siis lausetta uudella elementillä, toisin kuin jotakin jo sanottua täsmentävä paradigmaattinen jälkilisäys. (» § 1055.)%
519%syntagmaattinen sulauma%%%%Kielioppi, Muoto-oppi%VISK2004: Syntagmaattinen sulauma on sellaisten toisiinsa liittyneiden sanojen yhtymä, joilla yksinäänkin on omat tehtävänsä lauseessa, esim. ''tajuutsä'' ’tajuatko sinä’. Kiteytyneitä syntagmaattisia sulaumia ovat konjunktion ja kieltoverbin yhtymät kuten ''jollen, vaikket, ettei''. (» § 139.)%
520%syntaktinen etiäinen%%%%Kielioppi, Lauseoppi%VISK2004: Syntaktinen etiäinen on nimitys lausekkeelle, joka toimii alkuosana lohkeamaksi alkuun kutsutussa konstruktiossa, esim. '''''Se meidän uusi opettaja''' ni se on tosi hauska''. Lohkeaman loppuosana on lause, joka sisältää etiäisen kanssa samaviitteisen pronominin. Etiäinen puolestaan on yleensä leksikaalinen NP, ei pelkkä pronomini. (» § 1018.)%
521%syntaktinen lausetyyppi%%%%Kielioppi, Lauseoppi%VISK2004: Syntaktiseksi lausetyypiksi kutsutaan rakenteellisin perustein erotettavia lausekonstruktioita, joita ovat monikäyttöiset lausetyypit eli intransitiivi-, transitiivi- ja kopulalause sekä erikoislausetyypit: eksistentiaali-, omistus-, ilmiö-, tila-, kvanttori-, tulos- ja tunnekausatiivilause sekä eräät genetiivialkuiset rakenteet. (» § 891–.) Syntaktiset lausetyypit erotetaan sen perusteella, mitä jäseniä lauseeseen verbin lisäksi kuuluu ja missä järjestyksessä ne tavallisesti ovat; esim. transitiivilauseessa on subjekti ja objekti (''Pekka löysi sammakon''), eksistentiaalilauseessa paikanilmaus ja eksistentaalisubjekti (''Pihalla on sammakoita''), kvanttorilauseessa partitiivi-NP ja määränilmaus (''Sammakoita on valtavasti'').%
522%sävypartikkeli%%%%Kielioppi, Lauseoppi%VISK2004: Sävypartikkeleiksi nimitetään sellaisia partikkeleita kuin ''nyt, sitä, kyllä'' sekä liitepartikkeleita -''han ~ -hän'', -''pa ~ -pä'' ja -''s'', jotka tuovat lisämerkityksen eli sävyn lausuman propositionaaliseen merkitykseen: ''Sitä'''hän nyt''' ei voi tietää'' vrt. ''Sitä ei voi tietää''. Sävypartikkelit esiintyvät lauseen sisällä ja ovat puheessa tavallisesti painottomia. Osaa sävypartikkeleina käytettävistä sanoista, esim. ''nyt'' ja ''aina'', käytetään myös adverbeina. (» § 820–.)%
523%tahti%%%%Fonetiikka%VISK2004: Tahti eli jalka on tavua laajempi prosodinen kokonaisuus, rytmisen jaksotuksen yksikkö, jossa on yksi painollinen tavu ja yksi tai useampia painottomia tavuja. Esim. sana hämärässä sisältää kaksi tahtia: (''hä.mä'').(''räs.sä''). Tavallinen tahtityyppi, kuten edellisessä esimerkissä, koostuu painollisesta ja painottomasta tavusta, mutta myös painollisen ja useamman painottoman tavun tahdit ovat mahdollisia, esim. (''huo.nees.sa''). (» § 13.)%
524%taipumattomuus%%%%Kielioppi, Muoto-oppi%VISK2004: Taipumattomia ovat sellaiset sanat, jotka esiintyvät vain yhdessä (taivutus)muodossa. Tällaisia ovat valtaosin (1) partikkelit (esim. ''jopa, aika, ehkä, ja'') sekä adverbit (esim. ''aina, kotoisin, epähuomiossa'') ja adpositiot (esim. ''vastoin, kautta, johdosta''). Joillakin adverbeilla ja adpositioilla on vajaa taivutusparadigma eli muutaman sijamuodon sarja, esim. ''kaukana, kauas, kaukaa, lähellä, lähelle, läheltä, luona, luo(kse), luota''. On myös kourallinen (2) taipumattomia adjektiiveja, esim. ''eri, ensi, viime, kelpo, koko, pikku, aimo'' sekä puhutun kielen ''eka, toka, vika''. Niitä käytetään vain substantiivin etumääritteinä, mutta ne eivät kongruoi kuten adjektiivit tässä asemassa yleensä: ''pikku tytöllä'' vrt. ''pienellä tytöllä''. (» § 610.) (3) Toisenlaisesta taipumattomuudesta on kyse substantiiveissa, jotka muutamassa konstruktiossa esiintyvät pelkästään yksikön nominatiivissa, vaikka niillä sinänsä on täysi taivutusparadigma. Tällaisia substantiiveja ovat tittelit ja niihin verrattavissa olevat luokittavat nimikemääritteet, esim. '''''lehtori''' Virtaselle, '''taidemuseo''' Kiasmassa'' (» § 599), tukisubstantiivin määritteet kuten ''romaanissa '''Putkinotko''', kirjainta '''a''', valtatiellä '''66''''' (» § 567) sekä sarjaa tai luokkaa ilmaisevan numeraalin luokitusmääritteet kuten '''''Peugeot''' 205:n, '''valtatie''' 66:lla'' (» § 568).%
525%taivutus%%%%Kielioppi, Muoto-oppi%VISK2004: Taivutus on sananmuotojen muodostamista sanojen vartaloista ja taivutustunnuksista. Taipuvia sanoja ovat lähinnä nominit ja verbit.%
526%taivutuskategoria%%%%Kielioppi, Muoto-oppi%VISK2004: Taivutuskategorialla tarkoitetaan kieliopillista kategoriaa, jonka ilmaisemiseksi kielessä on tietynlainen taivutus. Taivutuskategorioita ovat mm. luku (yksikkö, monikko), sija (nominatiivi, genetiivi jne.), persoona (1., 2., 3., passiivi), tempus (preesens, imperfekti jne.) ja modus (indikatiivi, konditionaali jne.).%
527%taivutusmuoto%%%%Kielioppi, Muoto-oppi%VISK2004: Sanan taivutusmuoto koostuu vartalosta ja taivutustunnuksesta, jollainen ilmaisee mm. persoonaa, tempusta, modusta, lukua tai sijaa, esim. ''autan, autoit, auttaisitte''; ''tutuille, pöydän'' (» § 53).%
528%taivutusparadigma%%%%Kielioppi, Muoto-oppi%VISK2004: Taivutusparadigma (tai lyhemmin: paradigma) on sanan taivutusmuotojen sarja. Se on sanaluokan sanoilla samanlainen: esim. substantiivin taivutusparadigmassa on substantiivien taivutuskategorioita vastaavat muodot ja verbin paradigmassa verbien. (» § 53.)%
529%taivutussuffiksi%%%%Kielioppi, Muoto-oppi%VISK2004: Taivutustunnus on sanan vartaloon liittyvä aines, sidonnainen morfeemi, joka edustaa jotain taivutuskategoriaa. Esim. verbinmuodossa ''lauloit'' on ''-i-'' tempuksen ja -''t'' persoonan taivutustunnus, ja substantiivissa ''lauluissani'' on – ''i''- luvun, -''ssa'' sijan ja possessiivisuffiksi -''ni'' omistajan persoonan tunnus. (» § 53.)%
530%taivutustyyppi%%%%Kielioppi, Muoto-oppi%VISK2004: Taivutustyypeiksi kutsutaan keskenään yhdenmukaisesti taipuvien sanojen muodostamia ryhmiä. Esim. infinitiiviltään ''da- ~ dä''-loppuiset verbit kuten ''syödä'', symboloida muodostavat yhden verbien taivutustyypin (» § 63).%
531%takaperoisjohto%%%%Kielioppi, Muoto-oppi%VISK2004: Takaperoisjohto on nimitys sellaiselle sananmuodostustavalle, jossa johdoksen hahmoisesta sanasta (kuten ''tarrata'') muodostetaan uusi sana (''tarra'') jättämällä johdin pois. Uusi sana edustaa eri sanaluokkaa kuin lähtösana. Muodostus perustuu olemassa olevien johtosuhteiden malliin: esim. ''tarra'' on voitu muodostaa ''tarrata''-verbin pariksi sellaisten sanaparien mallin mukaan kuin ''liima – liimata''. Se, kumpi sana on loppujen lopuksi toiminut mallina kummalle, ei aina ole selvää. (» § 168.)%
532%takavokaali%%%%Fonetiikka%VISK2004: Takavokaaleja ovat ''u, o'' ja ''a'', joita äännettäessä kielen selän synnyttämä suuväylän kapein kohta on suun takaosassa; vrt. etuvokaalit ''i, e, y, ö, ä'' (» § 2).%
533%tapahtuma%%%%Kielioppi, Lauseoppi%VISK2004: Tapahtuma on aspektuaalinen tilannetyyppi, joka on luonteeltaan dynaaminen eli johon sisältyy liikettä tai muutos. Sellaiset teot kuin ''rakentaa talo'' tai punktuaaliset tapahtumat kuten ''kuolla rauhallisesti'' ja ''voittaa kilpailu'' ovat teelisiä, eli niihin sisältyy tilanteen luontainen päätepiste tai tulos. Ateelisiä tapahtumia puolestaan ovat toiminnot kuten ''nauraa makeasti'' tai ''juosta metsässä''. (» § 1501.)%
534%tapahtuma-aika%%%%Kielioppi, Lauseoppi%VISK2004: Tapahtuma-aika tarkoittaa lauseen kuvaaman tilanteen ajankohtaa. Nimitystä käytetään tempuskuvauksessa, kun suhteutetaan puheena olevan tilanteen tapahtuma-aika sitä ilmaisevan lauseen esittämisen aikaan (puhehetkeen) ja tarkastelun aikaan (viittaushetkeen). Esim. imperfektiä käytettäessä tapahtuma-aika ja viittaushetki ovat puhehetkeä aikaisemmat: ''Eilen kävin kaupassa''. (» § 1524.)%
535%tarkenne%%%%Keskusteluntutkimus%VISK2004: Tarkenne on substantiivin tarkoitteen tulkintaa täsmentävä määrite. Tarkenne on yleensä substantiivin muiden määritteiden edellä, ts. substantiivilausekkeessa ensimmäisenä: '''''tuo''' pieni suloinen koira, '''minun''' ensimmäinen kunnollinen ulkomaanmatkani''. Tarkenteet osoittavat usein määräisyyttä, kuten demonstratiivipronominit ''tämä, tuo, se, nämä, nuo, ne'', ja epämääräisyyttä, kuten pronominit ''eräs, joku, yksi''. Lisäksi tarkenteisiin kuuluvat interrogatiivipronominit, kvantifioivat määritteet eli numeraalit ja kvanttoripronominit sekä possessiiviset genetiivit ('''''Maijan''' auto'') ja subjektigenetiivit ('''''kettutyttöjen''' iskut turkistarhoihin''). (» § 564, » § 569–.)%
536%tarkistuskysymys%%%%Keskusteluntutkimus%VISK2004: Tarkistuskysymys (myös: korjausaloite) on kysymys, joka esitetään keskustelussa ilmenneen ongelman korjaamiseksi, esim. puheenvuoron ''Anne on tullut takaisin'' jälkeen esitetty ''Takaisin mistä?'' tai ''Ai kuka Anne?'' Vastaukseksi odotetaan edellisen puheenvuoron tai sen osan selvennystä tai toistamista. (» § 1211.)%
537%tarkoite%%%%Semantiikka%VISK2004: Tarkoite (referentti) on (1) todellinen tai kuviteltu entiteetti: olio, joukko, aine-erä tai abstraktio, johon substantiivilauseke tai muu NP kulloinkin viittaa. Sama ilmaus voi siis viitata eri käyttökerroilla eri tarkoitteisiin, ja samaan tarkoitteeseen voi viitata eri ilmauksilla. Jos NP:llä on tarkoite, se on referentiaalinen. (2) Termiä tarkoite käytetään toisinaan myös substantiivin mahdollisista tarkoitteista, ts. entiteeteistä, joihin sanalla ylipäätään voi viitata, esim. puhuttaessa jaollis- tai jaotontarkoitteisista substantiiveista. (» § 1406.)%
538%tavu%%%%Fonetiikka%VISK2004: Tavu on kielen rytmiyksikkö, joka pienimmillään koostuu lyhyestä tai pitkästä vokaalista tai diftongista; tavun alussa ja lopussa voi lisäksi olla konsonantteja, esim. ''a-la, uu-si, au-la, kars-ki''. Yleisimmät tavutyypit suomessa ovat konsonantti + vokaali sekä konsonantti + vokaali + konsonantti, esim. ''ka-la, kuk-ka, ta-los-sam-me''. (» § 11.)%
539%teelisyys%%%%Semantiikka%VISK2004: Teelisyys on aspektuaalinen käsite. Teelinen tilanne on ajalliselta rakenteeltaan sellainen, että siihen sisältyy päätepiste tai tulos, esim. ''He rakensivat talon, Juoksin metsään''. Tuloksen saavuttaminen voidaan ilmauksessa jättää avoimeksi käyttämällä partitiiviobjektia: ''He rakensivat taloa''. (» § 1501.) Teelisen vastapooli on ateelinen.%
540%teema%%%%Kielioppi, Lauseoppi%VISK2004: Teemaksi sanotaan (1) lauseen teemapaikassa olevaa lauseketta, joka on sanajärjestykseltään neutraalissa lauseessa useimmiten subjekti tai syntaktisen lausetyypin edellyttämä adverbiaali: '''''Tyttö''' kirjoitti kirjeen, '''Minulla''' on yksi lapsi''. Teemana voi olla muukin lauseenjäsen, esim. '''''Kirje''' allekirjoitettiin, '''Mistä''' tähän saisi apua?, '''Paikan''' sai nuorin hakija''. Lauseen informaatiorakenteen kannalta teema viittaa tyypillisesti lauseen puheenaiheeseen eli siihen asiaan tai olioon, johon sanottu ensisijaisesti liittyy. Täten teema yleensä esitetään ennalta tunnettuna. Teema voi olla joko edellä mainittu, jatkuva teema (''Suunnittelijan paikka oli vaativa, mutta '''sen''' sai nuorin hakija'') tai vaihtuva teema (esim. edellisen jatkona '''''Muita paikkoja''' ei tällä kertaa täytetty''). (» § 1369–1372.) (2) Kielitieteellisessä kirjallisuudessa termiä teema käytetään joskus samassa merkityksessä kuin termiä patientti, etenkin konkreettisesti tai metaforisesti siirtyvästä entiteetistä.%
541%teemapaikka%%%%Kielioppi, Lauseoppi%VISK2004: Teemapaikka on lauseen sanajärjestystä koskeva termi. Sitä käytettäessä lausetta tarkastellaan paikkoina ja kenttinä, joissa voi sijaita eri lauseenjäseniä. Teemapaikka on se, jossa on tavallisimmin lauseen subjekti tai syntaktisen lausetyypin edellyttämä adverbiaali ('''''Minä''' löysin sieniä, '''Kaikilla''' oli mukavaa''), mutta siinä voi olla muukin jäsen, esim. '''''Tämän sienen''' löysin minä, '''Kaikkeen''' tottuu''. Teemapaikkaa seuraa tyypillisesti finiittiverbi, joka aloittaa loppukentän. Verbi voi tosin olla muuallakin, esim. ''Olen '''minä''' sieniäkin löytänyt''. Teemapaikka on yleensä lauseessa ensimmäisenä, mutta ei välttämättä, esim. ''Eniten '''minä''' löysin rouskuja'' (ks. esikenttä). Teemapaikassa olevaa referentiaalista lauseketta sanotaan teemaksi. Eräissä tapauksissa teemapaikassa voi olla epäreferentiaalinen lauseke, joka muodollisesti täyttää tuon paikan lauseessa, ns. paikanpitäjä. (» § 1369.)%
542%teettojohdos%%%%Kielioppi, Muoto-oppi%VISK2004: Teettojohdos eli kuratiivinen verbijohdos on verbikantainen muuttamisjohdos, joka kuvaa kaksinkertaista aiheutusketjua: johdoksen subjektitarkoite, tyypillisesti ihminen, panee alulle kantaverbin tarkoittaman teon, jonka varsinaisesti suorittaa joku muu, esim. ''Taloyhtiö maalautti talon, Mies maksattaa laskunsa muilla''. Teettojohdoksina esiintyy verbejä, joiden johtimina on -''tta- ~ -ttä-, -(t)utta- ~ -(t)yttä-''. (» § 313–.)%
543%tekijännimi%%%%Kielioppi, Muoto-oppi%VISK2004: Tekijännimeksi kutsutaan verbikantaista substantiivijohdosta, joka tarkoittaa kantaverbinsä ilmaiseman toiminnan suorittajaa tai muuta tilanteen osallistujaa. Tavallisimpia tekijännimijohtimia ovat -''ja ~ -jä'' ja ''-(u)ri'', esim. ''opiskelija, toipuja, surffaaja, golffari''. (» § 251–.)%
544%teko%%%%Kielioppi, Lauseoppi%VISK2004: Teko on aspektuaalisen tilannetyypin nimitys. Se tarkoittaa luonteeltaan duratiivista teelistä ja agentiivista tapahtumaa, jonka mahdollinen tulos tai päätepiste voidaan esittää joko saavutettuna tai avoimena, esim. ''Hän kirjoittaa kirjan ~ kirjaa siileistä'' (» § 1506).%
545%tekstuaalinen deiksis%%%%Kielioppi, Lauseoppi%VISK2004: Tekstuaalinen deiksis tarkoittaa viittaussuhdetta, jossa pronomini viittaa johonkin tekstissä edellä esiintyneeseen kielelliseen ilmaukseen, esim. ''Sen pituinen se'' (» § 1428).%
546%temaattisuus%%%%Kielioppi, Lauseoppi%VISK2004: Temaattisuus on lauseen informaatiorakenteeseen liittyvä ilmaus, jolla tarkoitetaan teemana olevaa, teemalle ominaista tai joskus myös ylipäätään informaatiorakenteeseen kuuluvaa. Lauseen temaattiseksi osaksi sanotaan sitä osaa lauseesta, joka ei kuulu reemaan. Se voi koostua teemasta tai pelkästään sisältää teeman; esim. subjektiloppuinen transitiivilause kuten ''Paikan sai nuorin hakija'' tulkitaan yleensä niin, että reemana on vain subjekti (''nuorin hakija''), jolloin muu osa lauseesta on temaattista ainesta. (» § 1370.)%
547%temporaalinen suhde%%%%Kielioppi, Lauseoppi%VISK2004: Merkitykseltään temporaalinen on sellainen lauseiden välinen suhde, jossa suhteutetaan toisiinsa esitettyjen tilanteiden ajankohtia tai kestoja. Toinen lause sisältää tavallisesti jonkin temporaalisen suhteen merkitsimen, yleensä adverbiaalikonjunktion kun, esim. ''Kun aurinko laskee, meidän on aika lähteä''. Tilanne voidaan esittää toiseen nähden kokonaan tai osittain samanaikaisena, aiempana tai myöhempänä. (» § 1122–.)%
548%temporaalirakenne%%%%Kielioppi, Lauseoppi%VISK2004: Temporaalirakenne on temporaalisena puiteadverbiaalina toimiva infiniittirakenne, jonka edussanana on inessiivisijainen E-infinitiivi (''essa- ~ essä''-muoto) tai TUA-infiniitti. Rakenteen ''essa''-muoto ilmaisee hallitsevan rakenteen kanssa samanaikaista tai päättymätöntä, TUA -muoto aiempaa tai aiemmin alkanutta tilannetta. Temporaalirakenteessa on genetiivisubjekti tai sitä vastaava possessiivisuffiksi, esim. ''Äiti luki '''lapsen nukkuessa''', Hän luki '''syödessään''', Lepäsin '''käytyäni lenkillä'''''. Rakenne voi olla myös subjektiton, esim. ''Mieli lepää '''metsässä kävellessä''''', ja ''essa''-muoto voi olla passiivissa, esim. '''''Autolla ajettaessa''' ei saa puhua kännykkään''. (» § 543–.) Perinteinen nimitys on temporaalinen lauseenvastike.%
549%tempus%%%%Kielioppi, Lauseoppi%VISK2004: Tempus (aikamuoto) on finiittiverbiin sisältyvä deiktinen kategoria, joka ilmaisee, missä suhteessa verbin tarkoittaman tilanteen aika on lausuman esittämisen ajankohtaan eli puhehetkeen. Morfologisia tempuksia ovat preesens ja imperfekti (eli preteriti) ja liittotempuksia perfekti ja pluskvamperfekti. Liittomuodoilla kuten tulee olemaan, on oleva on futuurinen tulkinta. (» § 1523–.)%
550%teon tuloksen nimi%%%%Kielioppi, Muoto-oppi%VISK2004: Teon tuloksen nimeksi kutsutaan verbikantaista substantiivijohdosta, joka ilmaisee konkreettista tai abstraktia entiteettiä, joka on tulos tai seuraus kantaverbin kuvaamasta tapahtumasta. Tavallisia johtimia ovat -''os ~ -ös, -us ~ -ys, -u ~ -y'' ja -''o ~ -ö'', esim. ''teos, maalaus, ratkaisu, säästö'' (» § 226).%
551%teonlaatu%%%%Kielioppi, Lauseoppi%VISK2004: Teonlaatu tarkoittaa sellaisia verbin aspektuaalisia merkityspiirteitä kuin frekventatiivisuus, kontinuatiivisuus ja momentaanisuus (» § 351–, 368).%
552%teonnimi%%%%Kielioppi, Muoto-oppi%VISK2004: Teonnimi on verbikantainen substantiivijohdos, joka ilmaisee kantaverbinsä tarkoittamaa tapahtumaa tai tilaa. Teonimien johtimia ovat esim. -''minen, -''u ~ -y, -o ~ -ö, -us ~ -ys, -nta ~ -ntä'' ja -''nti'', esim. ''sureminen, pääsy, huolto, lähetys, sidonta, syönti''. (» § 222–.)%
553%tila%%%%Kielioppi, Lauseoppi%VISK2004: Tila on nimitys aspektuaaliselle tilannetyypille, joka on luonteeltaan statiivinen (siinä ei tapahdu muutosta) ja siksi ateelinen (siihen ei sisälly luontaista päätepistettä tai tulosta), esim. ''olla työtön, omistaa asunto'' ja ''rakastaa lastaan'' (» § 1501).%
554%tilalause%%%%Kielioppi, Lauseoppi%VISK2004: Tilalauseeksi kutsutaan erikoislausetyyppiä, jonka verbi on yksikön kolmannessa persoonassa ja johon ei implisiittisestikään sisälly subjektiksi käsitettävää jäsentä. Verbi on intransitiivinen tai esiintyy predikatiivin kanssa, ja lauseen teemapaikassa on yleensä ajan tai paikan puiteadverbiaali. Tilalause ilmaisee luonnonilmiötä (''Täällä tuulee, Silloin oli talvi''), muita ympäristön havaittavia tai arvioitavia ominaisuuksia (''Asunnossa oli siistiä'') sekä ihmisen tuntemuksia (''Täällä on kivaa, Silmissä ihan musteni''). (» § 900–.)%
555%tilannetyyppi%%%%Kielioppi, Lauseoppi%VISK2004: Tilannetyyppi on ilmauksen aspektikuvaukseen liittyvä termi, joka tarkoittaa verbi-ilmauksen (ts. verbin ja sen täydennysten ja määritteiden muodostaman kokonaisuuden) kuvaamia mahdollisia tilanteita eli erilaisia tiloja (kuten jossakin asuminen) ja dynaamisia tapahtumia (esim. jonnekin matkustaminen tai jonkin särkyminen) (» § 1499–).%
556%tilanneviittaus%%%%Kielioppi, Lauseoppi%VISK2004: Tilanneviittaus on viittaussuhde, jossa anaforinen pronomini se tai tämä viittaa edellä käsiteltyyn tai muuten yhteydestä ilmenevään asiaintilaan, esim. ''Käyn usein mökillä, koska se on niin rentouttavaa'' [''se'' = mökillä käyminen] (» § 1439–).%
557%tilapassiivi%%%%Kielioppi, Lauseoppi%VISK2004: Tilapassiivi on nimitys monipersoonaiselle eli persoonan mukaan vaihtelevalle passiivirakenteelle, joka koostuu olla-verbistä ja passiivin partisiipista, esim. ''Tapaus on poliisin tutkima, Tapaukset ovat poliisin tutkittavina''. Tilapassiivi ilmaisee aspektuaaliselta kannalta tilaa. (» § 1333–.)%
558%toiminta%%%%Kielioppi, Lauseoppi%VISK2004: Toiminta on nimitys aspektuaaliselle tilannetyypille, joka on luonteeltaan ateelinen (ei sisällä luontaista päätepistettä tai tulosta) ja agentiivinen tapahtuma, esim. ''juosta metsässä, tanssia'' (» § 1506).%
559%toistoreferenssi%%%%Kielioppi, Lauseoppi%VISK2004: Toistoreferenssi on semanttista kongruenssia, jossa yhden konstruktion sisällä viitataan samaan tarkoitteeseen eri muodoilla. Sitä on persoonakongruenssi subjektin ja predikaatin välillä, esim. ''Te menette, Tyttö menee, Tytöt menevät'', samoin genetiivimääritteen ja possessiivisuffiksin välillä, esim. ''minun kirjani, hänen kirjansa''. Kongruoivat ainekset, pronomini ja suffiksi, edustavat eri muotokategorioita. (» § 1267.)%
560%toistoyhdyssana%%%%Kielioppi, Muoto-oppi%VISK2004: Toistoyhdyssana eli iteratiivinen yhdyssana on yhdyssanatyyppi, jossa sama sana esiintyy kahdesti, esim. ''ruokaruoka, kirjekirje''. Sanat ovat yleensä epämuodollisia, mahdollisesti leikillisiäkin. Ne korostavat kyseisen sanan tarkoitteen tyypillisyyttä, esim. ''kirjekirje ’paperikirje (erotuksena sähköisistä viesteistä)’, tai ominaisuuden suurta astetta, kuten genetiivialkuiset adjektiivit ''pienenpieni''. (» § 425.)%
561%topiikki%%%%Tekstintutkimus%VISK2004: Topiikki tarkoittaa (1) keskustelun tai jonkin sen vaiheen puheenaihetta. (2) Kielitieteellisessä kirjallisuudessa topiikki on joskus sama kuin teema.%
562%topikalisoija%%%%Keskusteluntutkimus%VISK2004: Topikalisoija on nimitys kiteytyneelle epäilyn ilmaukselle, jolla osoitetaan kiinnostusta kuultua kohtaan, esim. ''Älä ihmeessä!, Älä!, Ihan totta!'' (» § 1723).%
563%topikalisointi%%%%Tekstintutkimus%VISK2004: (1) Topikalisoinnilla tai topikaalistamisella tarkoitetaan asian nostamista puheenaiheeksi jossain keskustelun vaiheessa. (2) Kielitieteellisessä kirjallisuudessa termiä käytetään joskus myös kuvattaessa sanajärjestystä, jolloin sillä tarkoitetaan lausekkeen sijoittamista lauseen alkuun.%
564%totaaliobjekti%%%%Kielioppi, Lauseoppi%VISK2004: Totaaliobjekti on yhteisnimitys nominatiivi-, genetiivi- ja akkusatiivisijaiselle objektille; sen vastapooli on partitiiviobjekti. Totaaliobjektilla ilmaistaan rajattuutta, joka koskee joko tilannetta (''Katsoin ohjelman loppuun'') tai tarkoitettua määrää (''Löysin lapset pihalta''); muodoltaan kielteisessä lauseessa se osoittaa merkityksen myönteisyyttä, esim. ''Eikös oteta vielä yhdet''. Itse sijamuodon valinta riippuu NP:n tyypistä (''Löysin sinut ~ lapsen ~ lapset'') ja lauseen rakenteesta (''Löysin lapsen, Pihalta löydettiin itkevä lapsi''). (» § 930–.)%
565%transitiivilause%%%%Kielioppi, Lauseoppi%VISK2004: Transitiivilause on monikäyttöinen (merkityksen suhteen avoin) syntaktinen lausetyyppi, jossa on transitiiviverbi ja objekti. Tyypillisimmillään transitiivilause ilmaisee tulokseen johtavaa tai pyrkivää tekoa, esim. ''Lapsi rikkoi ikkunan''. (» § 891.)%
566%transitiiviverbi%%%%Kielioppi, Lauseoppi%VISK2004: Transitiiviverbi on verbi, jonka valenssiin kuuluu subjektin lisäksi objekti, esim. ''rakentaa, leipoa, aiheuttaa, rakastaa'' (» § 461).%
567%translatiivi%%%%Kielioppi, Muoto-oppi%VISK2004: Translatiivi on ''ksi''-päätteinen sija, jota käytetään tyypillisesti predikatiiviadverbiaalissa muutosta ilmaistaessa, esim. ''Tulin iloiseksi, Hänet valittiin uudeksi valmentajaksi''. Possessiivisuffiksin edellä sijapäätteen asu on -''kse''-: ''ystäväkseni''.%
568%translatiivinen verbijohdos%%%%Kielioppi, Muoto-oppi%VISK2004: Translatiivinen verbijohdos on sellaista muutosta ilmaiseva verbi, jonka tuloksena on kantasanan ilmaisema ominaisuus tai tila taikka sen suurempi aste, esim. ''kesyyntyä'' 'tulla kesyksi', ''tummua'' 'tulla tummaksi, tummemmaksi' (» § 337).%
569%TU-partisiippi%%%%Kielioppi, Muoto-oppi%VISK2004: TU-partisiippi on lyhennenimitys tunnuksen -''(t)tu ~ -(t)ty ~ -du- ~ -dy-'' sisältäville passiivisille partisiippimuodoille, esim. ''syöty, annettu, juodut''. Muoto on NUT-partisiipin passiivivastine. Perinteinen nimitys fennistiikassa on passiivin 2. partisiippi.%
570%TUA-infiniitti%%%%Kielioppi, Muoto-oppi%VISK2004: TUA-infiniitti eli TUA-muoto on tunnukseen -''(t)tua ~ -(t)tyä'' perustuva lyhennenimitys infiniittimuodolle, joka esiintyy aiemmuutta ilmaisevassa temporaalirakenteessa, esim. '''''Syötyäni''' lähdin ulos'', sekä ''tulla tehtyä'' -verbiliitossa, esim. ''Tuli '''valvottua''' vähän liian pitkään''. Muodon kannalta TUA-infiniitti on TU-partisiipin partitiivi, mutta tehtävältään se on eriytynyt partisiipin muista käytöistä niin, että sitä voi pitää kiteytyneenä nipputunnuksen sisältävänä muotona, nippuinfiniittinä.%
571%tukipronomini%%%%Kielioppi, Lauseoppi%VISK2004: Tukipronomini on nimitys lauseessa lähinnä sijapäätteen kantajana toimivalle demonstratiivipronominille, esim. ''Huomasin kyllä sen, että talo oli tyhjillään; Olin epävarma siitä, tuleeko hän ajoissa''. Rakenteellisesti tukipronomini on NP:n edussana ja alisteinen lause määrittää sitä; joskus tukipronominillinen ja -pronominiton lause ovat keskenään vaihtoehtoisia (vrt. ''Huomasin kyllä, että talo oli tyhjillään''). Tukipronomini ja lause voivat olla toisistaan erillään, esim. ''Siitä ei ole epäilystäkään, että hän tulee ajoissa''. (» § 1145.)%
572%tukisubstantiivi%%%%Kielioppi, Lauseoppi%VISK2004: Tukisubstantiivilla tarkoitetaan taipuvaa substantiivia, jonka määritteenä on perusmuodossa oleva erisnimi, kielenaines, numeroilmaus, lyhenne, merkki tms., esim. ''Hän esitti '''laulun''' Rakastan elämää, Käytän '''sanaa''' kiva ~ '''merkkiä''' @, onnettomuus '''valtatiellä''' 75''. Tukisubstantiivi ilmaisee luokan, johon taivuttamattoman ilmauksen tarkoite kuuluu. Samalla se osoittaa lausekkeen syntaktisen suhteen muuhun lauseeseen ja on siis lausekkeen edussana. (» § 567–.)%
573%tulosija%%%%Kielioppi, Muoto-oppi%VISK2004: Tulosija on yhteisnimitys niille paikallissijoille, jotka konkreettisessa merkityksessään ilmaisevat jonnekin menemistä tai siirtymistä. Tulosijoja ovat illatiivi ja allatiivi, abstraktimmassa mielessä myös translatiivi.%
574%tuloslause%%%%Kielioppi, Lauseoppi%VISK2004: Tuloslause on syntaktinen erikoislausetyyppi, jossa on elatiivimuotoinen NP ja sitä luonnehtiva predikatiivi. Tuloslause ilmaisee muutosta, joka koskee elatiivilausekkeen tarkoitetta. Intransitiivinen tuloslause ilmaisee, että muutos tapahtuu (''Tytöstä tuli onnellinen''), ja transitiivinen tuloslause taas, että muutoksen aiheuttaa subjektin tarkoite (''Asia teki tytöstä onnellisen''). (» § 904.)%
575%tulosobjekti%%%%Kielioppi, Lauseoppi%VISK2004: Tulosobjekti on sellainen objekti, jonka tarkoite syntyy verbin kuvaaman toiminnan seurauksena, esim. ''Rakensimme '''talon''''' (» § 928).%
576%tunnekausatiivi%%%%Kielioppi, Muoto-oppi%VISK2004: Tunnekausatiiviksi kutsutaan tunnetta tai tuntemusta kuvaavaa verbiä, joka esiintyy tunnekausatiivilauseessa, esim. ''Tyttöä '''väsyttää''', Koko asia '''nauratti''' meitä ihan hirveästi''. Tunnekausatiivi on tavallisesti johdettu toisesta verbistä johtimella -''tta- ~ -ttä-, -utta- ~ -yttä''- tai -''tutta- ~ -tyttä''-. Johdos on kausatiivinen eli esittää asian kantaverbin tarkoittaman toiminnan tai tapahtuman aiheuttamisena, mutta selkeää aiheuttajaa tilanteeseen ei välttämättä kuulu. (» § 316.)%
577%tunnekausatiivilause%%%%Kielioppi, Lauseoppi%VISK2004: Tunnekausatiivilause on syntaktinen erikoislausetyyppi, jonka keskeiset osat ovat teemapaikassa sijaitseva kokijaobjekti ja tunnekausatiiviverbi, esim. ''Minua väsyttää, Selkää kutittaa''. Lausetyypissä ilmaistaan elollisen objektitarkoitteen tai sellaisen osan tunnetta tai tuntemusta, ja aspektuaalisesti se kuvaa tilaa. Kun kokijaobjekti puuttuu, lause tulkitaan nollapersoonaiseksi, esim. ''Saunan jälkeen väsyttää''. Tyypillinen tunnekausatiivilause on subjektiton, mutta tuntemuksen aikaansaaja eli ärsyke voidaan ilmaista subjektilla, joka on yleensä verbin jäljessä: ''Minua harmittaa kaikenlainen hidastelu''. Jos subjekti on verbin edessä ja objekti sen jäljessä, lause on tunnekausatiivi- ja transitiivilauseen rajatapaus: ''Tämä asia harmittaa minua nyt oikein kunnolla''. (» § 905.)%
578%tunneverbi%%%%Semantiikka%VISK2004: Tunneverbi on mentaalinen verbi, joka ilmaisee subjektin tai objektin tarkoitteen kokemaa tunnetta. Kokijasubjektilliset tunneverbit ilmaisevat tunnetiloja, kuten ''rakastaa'' ja ''inhota'', tai muutoksia, kuten ''rakastua'' ja ''suuttua''. Sellaisiin verbeihin kuin ''iloita'' ja ''surra'' sisältyy paitsi tunteen myös toiminnan merkitys. Kokijaobjektillisia ovat tunnekausatiiviverbit, esim. ''suututtaa'' ja ''ujostuttaa''.%
579%tunnus%%%%Kielioppi, Muoto-oppi%VISK2004: Tunnus on yleisnimitys kieliopillista kategoriaa ilmaisevalle itsenäisenä sanana esiintymättömälle kielenainekselle, sidonnaiselle morfeemille, joka liittyy sanan vartaloon. Esim. verbinmuodossa ''katsoimme'' on imperfektin tunnus ''i'' ja monikon 1. persoonan tunnus -''mme'', substantiivissa ''puhelimissa'' on monikon tunnus ''i'' ja inessiivin -''ssa''. Persoonan ja sijan tunnuksia sanotaan myös päätteiksi. (» § 53.)%
580%tunnusmerkkisyys%%%%Kielen teoria%VISK2004: Tunnusmerkkisyydellä tarkoitetaan sitä, että jokin kielen muoto tai rakenne on monimutkaisempi ja samalla yleensä käytöltään rajoittuneempi kuin toinen samaan kategoriaan kuuluva, tunnusmerkitön muoto tai rakenne. Esim. monikko on yksikköön nähden tunnusmerkkinen, koska yksikköä ei merkitä erityisellä tunnuksella; vastaavasti kieltolause on tunnusmerkkinen verrattuna myöntölauseeseen ja passiivi verrattuna aktiiviin. Tunnusmerkkinen sanajärjestys, esim. ''Olen minä täällä ennenkin käynyt'', on suppeakäyttöisempi ja tehtävältään rajallisempi kuin lausetyypin tavallinen järjestys (''Minä olen käynyt täällä ennenkin'').%
581%typistesana%%%%Kielioppi, Muoto-oppi%VISK2004: Typistesana on sellainen sanatyyppi, joka on muodostettu poistamalla osa pitemmästä sanasta, yleensä sen lopusta, esim. ''ale'' (alennusmyynti), ''info'' (informaatio) (» § 167).%
582%täydennys%%%%Kielioppi, Lauseoppi%VISK2004: Täydennykseksi sanotaan (1) sanan valenssin mukaisia seuralaisia, ts. niitä lausekkeita, joiden kanssa sana esiintyy ja jotka viittaavat sen ilmaiseman tilanteen tai suhteen välttämättömiin osallistujiin, esim. ''ihastua '''räppiin''', ilman '''sukkia''', '''nisäkkäille''' ominaisia''. Keskeisimmät täydennyksiä saavat sanaluokat ovat verbit ja adpositiot, sen sijaan nomineista ja adverbeista harvemmilla on täydennys. Verbin täydennyksiä ovat subjekti, objekti ja adverbiaalitäydennykset; esim. verbin ihastua kahdesta täydennyksestä toinen toimii subjektina, toinen adverbiaalina (''Tyttö ihastui räppiin''), ja verbin asettaa täydennyksiin kuuluu subjektin ja adverbiaalin lisäksi myös objekti (''Äiti asetti maljakon pöydälle''). Verbi täydennyksineen muodostaa lauseen, jossa voi lisäksi olla valinnaisia jäseniä eli määritteitä, esim. ''Koulussa tyttö ihastui kovasti räppiin''. (2) Merkitykseltään joustavat verbit esiintyvät monissakin erityyppisissä täydennysympäristöissä eli erilaisissa täydennysmuoteissa. Myös näihin muotteihin kuuluvia jäseniä sanotaan täydennyksiksi. (» § 439, » § 446–.)%
583%täydennysjakauma%%%%Fonologia%VISK2004: Täydennysjakaumalla (myös: komplementaarinen jakauma) tarkoitetaan tilannetta, jossa kahden tai useamman samantyyppisen aineksen esiintymisehdot sulkevat toisensa pois: siellä missä toinen esiintyy, toinen ei esiinny. Esimerkiksi sanan sisällä monikon tunnusta ''j'' käytetään tavun alussa, tunnusta ''i'' muualla, ja toisaalta tunnus t esiintyy nominatiivissa, missä edelliset eivät esiinny.%
584%täydennysmuotti%%%%Kielioppi, Lauseoppi%VISK2004: Täydennysmuotti on termi, jota käytetään erityisesti puhuttaessa verbi-ilmausten mallinmukaisesta muodostamisesta. Täydennysmuotti on abstrakti rakennetyyppi, joka sisältää tietyt verbille ominaiset täydennykset ja näistä johtuvan yleispiirteisen merkityksen. Se toimii eräänlaisena kehikkona, johon verbejä voi sijoittaa paljolti riippumatta siitä, mikä niiden luontainen valenssi on. Lauseen kokonaismerkitys syntyy muotin ja verbin yhteisvaikutuksesta. Esim. siirtymismuotissa voivat esiintyä paitsi siirtymistä myös suuntautumatonta liikettä ja ääntäkin ilmaisevat verbit: ''Joukkue siirtyi kentälle, Lapsi hyppeli kentälle, Juoksijat puuskuttivat kentälle''. Resultatiivimuottiin kuuluu objekti ja tuloksen ilmaus riippumatta siitä, onko muotissa käytetty verbi transitiivinen vai intransitiivinen, esim. ''Lapsi hyppeli itsensä hengästyksiin''. (» § 450.)%
585%ulkopaikallissija%%%%Kielioppi, Muoto-oppi%VISK2004: Ulkopaikallissija on yhteisnimitys kolmelle paikallissijalle: adessiiville, ablatiiville ja allatiiville. Konkreettisessa paikallisessa käytössään ne ilmaisevat sijaintia entiteetin ulko- tai yläpinnalla tai siirtymistä sellaiselle tai sellaiselta pois, esim. kupit pöydällä, kiivetä vuorelle, ottaa lasit silmiltään. Niillä ilmaistaan myös sijaintia jonkin tai jonkun läheisyydessä, luona, äärellä tai muuten jossakin alueella vailla selvää kiintopistettä, esim. ''kioskilla, kirkolla'', sekä vastaavasti siirtymistä, esim. ''koululta, koululle''. Elollistarkoitteisten ilmausten ulkopaikallissijoja käytetään ennen kaikkea omistus-, hallinta- ja muiden ihmisten välisten suhteiden ilmaisemiseen, esim. ''Minulla on kissa, Sain sen vaarilta, Vastasin hänelle''. Lisäksi ulkopaikallissijoilla on abstraktimpia tehtäviä esim. tilan ja ajan ilmaisemisessa. (» § 1238–.)%
586%umpitavu%%%%Fonologia%VISK2004: Umpitavu on konsonanttiin päättyvä tavu, esim. '''''jal'''-ka, u-'''ros''', '''vers-tas''''' (» § 11). Vrt. avotavu.%
587%VA-partisiippi%%%%Kielioppi, Muoto-oppi%VISK2004: VA-partisiippi on nimitys ''va''- tai ''vä''-tunnuksen sisältävälle partisiipille, joka ilmaisee päättymätöntä aikaa suhteessa puheena olevaan tilanteeseen, esim. ''hyppivä rusakko, Ihmettelin eilen pihalla hyppiviä rusakoita''. VA-partisiipilla on ''(t)ta- ~ (t)tä''-tunnuksen sisältävä passiivivastine, esim. ''tehtävä työ, jaettavat kirjeet''. Tällä on usein modaalinen merkitys. Vrt. NUT-partisiippi. Perinteinen nimitys fennistiikassa on aktiivin 1. partisiippi.%
588%vahva aste%%%%Fonologia%VISK2004: Vahva aste on nimitys astevaihtelun alaisten sanojen toiselle vaihtelumuodolle heikon asteen vastapoolina. Suorassa astevaihtelussa vahvaa astetta edustaa nomineilla mm. yksikön nominatiivi, esim. ''katto'' (heikko aste: ''katon''), ''kukka'' (''kukan''), ''tuppi'' (''tupen''), ''sanka'' (''sangan''), ja verbeillä A-infinitiivi ja 3. persoonan muodot, esim. ''lukea'', ''lukee'' (heikko aste: ''luen''), ''antaa, antavat'' (''annamme''). Käänteisessä astevaihtelussa vahvaa astetta edustaa nomineilla mm. genetiivivartalo, esim. ''vaatteen'' (heikko aste: ''vaate''), ''rikkeen'' (''rike''), ''viipeen'' (''viive''), ja verbeillä taivutusvartalo, esim. ''ajattelen'' (heikko aste: ''ajatella''), ''hakkaavat'' (''hakata''). (» § 41–, 56.)%
589%vahva vartalo%%%%Kielioppi, Muoto-oppi%VISK2004: Vahva vartalo tarkoittaa astevaihtelun alaisen sanan kuten ''kukka, vaate'' vahva-asteista vartaloa, esim. '''''kukka'''-a'', '''''vaattee'''-n'' (» § 56).%
590%vaihtoehtokysymys%%%%Kielioppi, Lauseoppi%VISK2004: Vaihtoehtokysymys eli polaarinen interrogatiivilause on kysymystyyppi, jonka lauseenalkuisessa sanassa tai lausekkeessa on liitepartikkeli -''ko ~ -kö'' (» § 1689–). Yksinkertaisessa vaihtoehtokysymyksessä kuten ''Onko sinne pitkä matka?'' kysytään lauseen paikkansapitävyyttä, ja yksinkertaisia vastausvaihtoehtoja on kaksi: myönteinen (''On, Kyllä'' tms.) ja kielteinen (''Ei''). Disjunktiivisessa vai-konjunktion sisältävässä vaihtoehtokysymyksessä kuten ''Tuletko mukaan vai jäätkö tänne?'' kysytään, kumpi tai mikä vaihtoehdoista on pätevä. (» § 1679, 1698.)%
591%vaikutelmaverbi%%%%Kielioppi, Lauseoppi%VISK2004: Vaikutelmaverbi on nimitys aistivaikutelmaverbeille kuten ''haista'' ja ''maistua'' sekä sellaisille abstraktimmassakin merkityksessä käytettäville verbeille kuin ''näyttää, tuntua, vaikuttaa''. Verbit edellyttävät inhimillistä kokijaa, joka kuitenkin jää yleensä implisiittiseksi vaikka voidaankin ilmaista esim. ''minusta''-tyyppisellä adverbiaalilla (''Minusta täällä haisee''). Vaikutelmaverbit saavat allatiivi- tai ablatiivimuotoisen täydennyksen: ''Tämä maistuu ~ vaikuttaa hyvältä''. Abstraktimmat vaikutelmaverbit esiintyvät myös verbiketjussa referatiivimuodon kanssa, esim. ''Hän näyttää käyneen uimassa'', tai saavat täydennyksekseen että - tai kuin-lauseen, esim. ''Minusta tuntuu, että tänään on sunnuntai, Minusta tuntuu kuin tänään olisi sunnuntai''. (» § 488.)%
592%vaikutusala%%%%Kielioppi, Lauseoppi%VISK2004: Vaikutusalalla tarkoitetaan, että tietynlaisten ilmausten merkitys on tulkittava toisen vastaavanlaisen ilmauksen antamassa kehyksessä. Vaikutusalan sisältävistä kielenaineksista keskeisiä ovat kielto, määrää ilmaisevat ainekset kuten kvanttoripronominit sekä modaaliset ainekset. Esim. lauseessa ''Asiasta ei kerrottu monelle'' on sana monelle kiellon vaikutusalassa, kun siitä voi päätellä: ’se kerrottiin harvoille’ (ts. ei monille). Kiellolla on silloin laajempi vaikutusala kuin kvanttoripronominilla moni. Sen sijaan lause ''Moni ei ollut kuullut asiasta'' on mahdollista tulkita niin, että kielto on ''moni''-sanan vaikutusalassa: ’oli monta, jotka eivät olleet kuulleet asiasta’. Vaikutusala voi jäädä kaksiselitteiseksi, mutta tulkintaan saattaa vaikuttaa sanajärjestys ja painotus, ja lisäksi monilla sanoilla on omat vaikutusalaominaisuutensa. Esim. ''valitettavasti'' on kommenttiadverbiaalina aina kiellon vaikutusalan ulkopuolella (''Hän ei valitettavasti tule'' ’on valitettavaa, että hän ei tule’), mutta ''välttämättä''-sanan ja kiellon vaikutusalasuhteet ovat päinvastaiset (''Hän ei välttämättä tule'' ’hän ei ehkä tule, ts. ei ole välttämätöntä, että hän tulee’).%
593%vajaakäyttöinen sija%%%%Kielioppi, Muoto-oppi%VISK2004: Vajaakäyttöinen sija on yhteisnimitys abessiiville, instruktiiville ja komitatiiville, joiden käyttöön liittyy rajoituksia. Abessiivi on ensisijaisesti MA-infinitiivin (''tekemättä'') ja instruktiivi puolestaan E-infinitiivin sija (''tehden''), vaikka muodot ovat mahdollisia nomineistakin. Instruktiivi- ja komitatiivisijaiset sanat sisältävät aina ''i''-aineksen ja komitatiivi lisäksi substantiiveissa possessiivisuffiksin: ''korkein odotuksin, perheineni''. Vajaakäyttöisiä sijoja esiintyy teksteissä vähän, ne ovat käytössä lähinnä tavan adverbiaaleissa; monet esiintymät ovat kiteytyneitä, esim. ''muitta mutkitta, niine hyvineen, paikoin''. (» § 1261–.) Myös morfologista akkusatiivia voi pitää vajaakäyttöisenä sijana, koska se koskee vain seitsemää sanaa eli persoonapronomineja ja interrogatiivista pronominia ''kuka''.%
594%vajaaparadigmaisuus%%%%Kielioppi, Muoto-oppi%VISK2004: Vajaaparadigmaisuudella tarkoitetaan sitä, että sanalla on vain harvoja taivutusmuotoja, ts. sillä ei ole täyttä taivutusparadigmaa. Vajaaparadigmaisia ovat erityisesti monet adverbit ja adpositiot, joilla on muutama paikallissijainen muoto, esim. ''lähellä, läheltä, lähelle''.%
595%valenssi%%%%Kielioppi, Lauseoppi%VISK2004: Valenssi on se sanan ominaisuus, että se esiintyy tietynlaisten täydennysten kanssa. Selvimmin valenssillisia ovat verbit; esim. ''ihastua'' saa kaksi täydennystä, joista toinen ilmaisee ihastujan ja toinen ihastuksen kohteen (''Tyttö ihastui räppiin''), ja verbi ''asettaa'' saa kolme täydennystä: ne ilmaisevat asettajan, asetettavan entiteetin ja paikan, johon tämä päätyy (''Äiti asetti maljakon pöydälle''). Täydennysten määrän mukaan puhutaan yksi-, kaksi- tai kolmipaikkaisista verbeistä ja verbien paikkaisuudesta. Valenssin mukaiset täydennykset ovat verbin yhteydessä pakollisia, joskaan niitä ei ole aina pantu ilmi lauseessa vaan ne ymmärretään merkityksen kannalta mukana oleviksi: verbit kuvaavat tapahtumia tai tiloja, joihin väistämättä kuuluu tietyntyyppisiä osallistujia. Samalla verbillä on kuitenkin usein erilaisia merkityksiä, joiden mukaan myös täydennykset voivat vaihdella. Tästä syystä on usein luontevampaa puhua täydennysmuotista kuin valenssista. (» § 446–.)%
596%vapaa epäsuora esitys%%%%Keskusteluntutkimus%VISK2004: Vapaa epäsuora esitys on nimitys referoinnille, jossa henkilön puhetta tai ajattelua kuvataan itsenäisillä virkkeillä tai lausumilla, siis ei syntaktisesti alisteisena millekään johtoilmaukselle. Referoitu osuus esitetään kerronnan kanssa tasa-arvoisena, mikä synnyttää vaikutelman kertojan eläytymisestä referoitavaan henkilöön; ilmiötä onkin kutsuttu myös eläytymisesitykseksi. Referaatin kielelliset piirteet, kuten pronominit ja tempukset, heijastavat osittain referointitilannetta (seuraavan esimerkin ''hän'' ja konditionaali) ja osittain referoidun henkilön puhetta (esimerkin ''täällä''): ''Veikko huokaisi syvään päästyään mökille. '''Täällä hän''' vo'''isi''' vihdoin hengittää vapaasti''. (» § 1475.)%
597%vapaa sanajärjestys%%%%Typologia%VISK2004: Vapaalla sanajärjestyksellä tarkoitetaan yleensä kieliopillisesti vapaata järjestystä: sitä, että ilmauksen sanajärjestystä ei rajoita mikään rakenteellinen seikka kuten sanaluokka tai lausekkeen lauseenjäsentehtävä (» § 1367).%
598%vapaa suora esitys%%%%Keskusteluntutkimus%VISK2004: Vapaa suora esitys on nimitys referoinnille, jossa toisen henkilön puhetta tai ajattelua referoidaan suoraan ilman puhumista ilmaisevaa verbiä tai muutakaan johtoilmausta, esim. ''Tyttö tuijotti koiraa. '''Meinaakohan se hyökätä?''''' (» § 1463).%
599%vartalo%%%%Kielioppi, Muoto-oppi%VISK2004: Vartaloksi sanotaan sitä osaa sananmuodosta, joka jää jäljelle kun taivutustunnukset erotetaan, esim. sanassa ''pöydän'' on vartaloa aines ''pöydä''-. Sanalla on vokaalivartalo, monilla lisäksi konsonanttivartalo. Sana voi täten olla yksi- tai kaksivartaloinen. (» § 54.) Vartalon laatu ja taivutustunnuksen variantin valinta ovat usein yhteydessä keskenään: esim. partitiivin pääteaines -''a ~ -ä'' liittyy vokaalivartaloon ('''''pöytä'''ä'') ja pääteaines -''ta ~ -tä'' muun muassa konsonanttivartaloon ('''''nais'''ta''). (» § 87–88.)%
600%vastakysymys%%%%Keskusteluntutkimus%VISK2004: Vastakysymys on kysymyksen jälkeen vastauksen asemesta esitetty kysyvä (puheen)vuoro, joka voi esim. asettaa alkuperäisen kysymyksen kyseenalaiseksi tai tarkistaa sen oletuksia, esim. ''Onks sulla aikaa? – Kuinka niin?'' tai ''Koskas sä tuut? – Ai minä vai?'' Vastakysymyksessä voi olla kysyvä liitepartikkeli -''ko ~ -kö'' interrogatiivipronominissa: ''Ai kukako täällä on pomo?'' (» § 1692.)%
601%verbi%%%%Kielioppi, Sanaluokat%VISK2004: Verbi on sanaluokka, jonka jäsenten taivutukseen finiittimuodossa kuuluvat tempus, modus ja persoona. Finiittimuotoinen verbi on lauseen ydin. Verbin infiniittimuodot (nominaalimuodot) eli infinitiivit ja partisiipit taipuvat osittain nominien tavoin. Verbit ilmaisevat tekemistä ja muutoksia (esim. ''syödä, lihoa, pudota''), tiloja (''omistaa''), mielen sisäisiä tiloja ja muutoksia (''uskoa, rakastua'') sekä modaalisuutta (''voida, kannattaa''). (» § 444–.)%
602%verbi-ilmaus%%%%Kielioppi, Lauseoppi%VISK2004: Verbi-ilmaus on nimitys verbin ja sen objektin tai adverbiaalitäydennyksen muodostamalle kokonaisuudelle, jota esim. tavan tai välineen adverbiaali voi määrittää, esim. '''''Söin keiton''' lusikalla, Tyttö '''rakastui laulajaan''' palavasti'' (» § 443.)%
603%verbikantainen%%%%Kielioppi, Muoto-oppi%VISK2004: Verbikantainen eli deverbaalinen on johdos, jonka kantasana on verbi. Tällaisia ovat esim. substantiivit ''sanominen'' ja ''selite'' eli deverbaalisubstantiivit, verbeistä monet muuttamis- ja muuttumisverbit kuten ''maksattaa'' ja ''vaihtua''.%
604%verbiketju%%%%Kielioppi, Lauseoppi%VISK2004: Verbiketju on nimitys kahden tai useamman verbin muodostamalle kokonaisuudelle, joka toimii lauseessa predikaattina. Verbiketjun alkuosana on modaalinen verbi (esim. ''täytyä, kannattaa, voida, tahtoa'') tai muu abstrakti verbi (esim. ''alkaa, saada, ruveta, sattua, näyttää''). Loppuosana on A-infinitiivi (''kannattaa lähteä, en voi tulla''), MA-infinitiivi (''sattui näkemään'') tai ''van- ~ vän''-muoto (''näytti onnistuvan''). (» § 496–.)%
605%verbikysymys%%%%Kielioppi, Lauseoppi%VISK2004: Verbikysymys on yksinkertaisen vaihtoehtokysymyksen perustyyppi, jossa liitepartikkeli -''ko ~ -kö'' (~ -''ks'') liittyy lauseen alussa olevaan finiittiverbiin, esim. ''Kävitkö kaupassa?, Onko posti jo tullut?, Etkö sä oo vieläkään valmis?'' (» § 1689).%
606%verbilauseke%%%%Kielioppi, Lauseoppi%VISK2004: Verbilauseke on kielitieteellisessä kirjallisuudessa esiintyvä käsite, jolla tarkoitetaan verbin ja sen laajennusten muodostamaa kokonaisuutta, kuitenkin yleensä ilman subjektia; se tulee lähelle käsitettä verbi-ilmaus. Koska verbilausekkeella ei suomessa juuri ole lausekkeen ominaisuuksia, termiä ei käytetä Isossa suomen kieliopissa. Infiniittiset verbit tosin muodostavat infiniittirakenteita, jotka periaatteessa ovat verbilausekkeen alalaji. (» § 443.)%
607%verbiliitto%%%%Kielioppi, Lauseoppi%VISK2004: Verbiliitto on nimitys sanaliitolle, joka koostuu apu- ja pääverbistä ja toimii lauseen predikaattina mutta ei käyttäydy täysin liittomuodon tapaan. Apuverbinä on yleensä ''olla'' tai ''tulla'', ja pääverbistä käytetään jotakin infiniittistä muotoa, nippuinfiniittiä tai muuta verbikantaista muodostetta. Verbiliittoja ovat esim. ''on olevinaan, olisi ollut tehtävissä, tulee pääsemään, oli kirjoittamassa, on sanottava, tuli nukuttua ~ nukutuksi''. Kullakin rakennetyypillä on oma vakiintunut merkityksensä, usein modaalinen tai aspektuaalinen, eikä tämä merkitys ole suoraan osien merkityksistä pääteltävissä. (» § 451–.)%
608%verbiosan ellipsi%%%%Kielioppi, Lauseoppi%VISK2004: Lauseen verbiosan ellipsit tarkoittavat tapauksia, joissa peräkkäisillä lauseilla on yhteinen finiittiverbi ja samalla mahdollisesti muita yhteisiä jäseniä. Esim. ''Tyttö on 3- ja poika __ 5-vuotias, Minä tykkään teestä, mutta mieheni ei __, Hän ei syö kanaa eikä __ kalaa''. (» § 1186–.)%
609%verbipartikkeli%%%%Kielioppi, Lauseoppi%VISK2004: Verbipartikkeleiksi kutsutaan verbin kanssa idiomaattisen predikaatin muodostavia partikkeleita, esim. ''ottaa '''vastaan''', antaa '''ilmi''', käydä '''läpi''''' (» § 455).%
610%verbivastineellinen substantiivi%%%%Kielioppi, Muoto-oppi%VISK2004: Verbivastineellinen on substantiivi, joka on joko verbikantainen, esim. ''syöminen, hyppy, teos, laulaja, leikkuri'', tai muuten verbin kanssa samavartaloinen, esim. ''rakkaus, viha, inho, reaktio, kampanja''; vrt. ''rakastaa, vihata, inhota, reagoida, kampanjoida''. Jälkimmäisessäkin tapauksessa substantiivin ja sen verbivastineen välillä on samanlainen semanttinen suhde kuin verbin ja siitä johdetun verbikantaisen substantiivin välillä. Verbivastineelliset substantiivit saavat osittain samantyyppisiä täydennyksiä kuin verbit. (» § 560–.)%
611%vertailukonjunktio%%%%Kielioppi, Sanaluokat%VISK2004: Vertailukonjunktio on sana ''kuin'', jota käytetään komparatiivin yhteydessä aloittamassa vertailukohdan ilmausta, esim. ''Hän on pirteämpi '''kuin''' muut'', sekä muissa vertailevissa ilmauksissa, esim. ''Hän on pirteä '''kuin''' peipponen''. Vertailukonjunktio esiintyy myös temporaalisessa liittokonjunktiossa ''ennen kuin'' sekä monissa kiteymissä, esim. ''ikään kuin, pikemminkin kuin''. (» § 819.)%
612%vertailusana%%%%Kielioppi, Lauseoppi%VISK2004: Vertailusana on yhteisnimitys sellaisille vertaileville nomineille ja adverbeille kuin ''sama, samanlainen, samoin, eri, erilainen, muu, muunlainen, muulloin, toinen, toisenlainen, toisin, niin, siten''. ''Sama''- ja ''eri''-kantaiset sanat esiintyvät kuin-rakenteissa, esim. ''Asumme pian eri paikassa kuin ennen''. Vertailusanoja voi kuvailevan ja luokittavan merkityksen puutteen vuoksi pitää pronomineina tai vastaavasti proadjektiiveina tai proadverbeina. (» § 766–.)%
613%vieruspari%%%%Keskusteluntutkimus%VISK2004: Vieruspari on keskustelun rakennekuvauksen termi, joka tarkoittaa kahden keskustelijan perättäisten puheenvuorojen muodostamaa kiinteää jaksoa, jollaisen muodostavat esim. kysymys ja vastaus (A: ''Tuutsä mukaan?'' B: ''Voisin tullakin'') tai tervehdys ja vastatervehdys (A: ''Moi!'' B: ''No moi moi''). Vierusparin ensimmäinen eli etujäsenenä oleva vuoro virittää odotuksen tietynlaisesta vuorosta ja sen sisällöstäkin. Odotuksenmukainen vastaus esim. pyyntöön on myönteinen, mikä näkyy siitä, että kielteinen vastaus esitetään usein epäröiden ja myönteistä monisanaisemmin (preferenssijärjestys). (» § 1197.)%
614%viittaushetki%%%%Kielioppi, Lauseoppi%VISK2004: Viittaushetki on lauseen tempuskuvaukseen kuuluva termi, joka tarkoittaa puheena olevan tilanteen tarkastelemisen ajankohtaa. Tilannetta voidaan tarkastella puhehetken ajasta käsin, joka preesensiä käytettäessä voi olla myös tapahtumisen aika (''Nyt hän tulee''), tai puhehetkeä aiemmasta hetkestä käsin, kuten käytettäessä imperfektiä (''Eilen kävin mökillä''). Mahdollista on myös tarkastella tilannetta esim. puhehetkeä aiemmasta ja tapahtumahetkeä myöhemmästä ajankohdasta käsin kuten pluskvamperfektissä, esim. ''Tapasin eilen Maijan. Hän oli kuulemma käynyt etelässä''. (» § 1524.)%
615%virke%%%%Tekstintutkimus%VISK2004: Virke on tekstin rakenneyksikkö, joka tarkoittaa ison alkukirjaimen ja pisteen tai kysymys- tai huutomerkin välistä tekstin osaa (» § 864).%
616%vokaali%%%%Fonetiikka%VISK2004: Vokaali on äänne, jota äännettäessä ääni kulkee suuväylän kautta esteettä ulos. Suomen kielen vokaaleja ovat ''a, e, i, o, u, y, ä, ö''. (» § 2.)%
617%vokaalisointu%%%%Fonetiikka%VISK2004: Vokaalisointu eli vokaaliharmonia on ilmiö, jossa vokaalit mukautuvat toistensa laatuun yksinkertaisen sanan sisällä: sanassa on vain joko takavokaaleja ''a, o, u'' tai vain etuvokaaleja ''ä, ö, y''. Foneettisesti etiset vokaalit ''i'' ja ''e'' ovat kuitenkin vokaaliharmonian suhteen neutraaleja ja yhdistyvät niin etu- kuin takavokaalien kanssa, esim. ''pelätä, pelata, käsi, kasi''. (» § 15–.)%
618%vokaalivartalo%%%%Fonologia%VISK2004: Vokaalivartaloksi kutsutaan sanan vokaaliloppuista vartaloa, esim. '''''pöydä'''-llä, '''tule'''-mme''. Kaikilla taipuvilla sanoilla on vokaalivartalo, useilla vain se. (» § 55.) Ks. myös konsonanttivartalo.%
619%vokaaliyhtymä%%%%Fonetiikka%VISK2004: Vokaaliyhtymä on nimitys sellaiselle kahden vierekkäisen eri vokaalin jonolle, jossa vokaalit kuuluvat eri tavuihin, esim. ''io, yä'' (vrt. diftongi). Vokaaliyhtymiä esiintyy sanan ensimmäisen ja toisen tavun rajalla silloin, kun ''k'':n astevaihteluparina on kato, esim. ''vako : va.on'', ja jäljempänä sanassa sellaisissa nominityypeissä kuin ''puolu.e, valti.as, mini.ä, korke.a'' sekä taivutusmuodoista partitiivissa (''talo.a, pieni.ä'') ja monikon genetiivissä (''paperi.en'') sekä A- ja E-infinitiivissä (''sano.a, sano.essa''). Vokaaliyhtymiä on myös lainasanoissa, esim. ''akaasi.a''. (» § 25–.)%
620%vuoro%%%%Keskusteluntutkimus%VISK2004: Vuoro eli puheenvuoro on keskustelun osa, jonka erottaa toisesta puhujanvaihdos. Vuoro on toiminnallinen kokonaisuus, joka edustaa yhtä tai useampaa puhetoimintoa. Vuorona voi toimia esim. pelkkä partikkeli kuten ''Joo'', muu sana, lauseke, lause tai useampiakin. (» § 1004.)%
621%vuoron rakenneyksikkö%%%%Keskusteluntutkimus%VISK2004: Vuoron rakenneyksiköt ovat niitä osia, joihin (puheen)vuoro toiminnallisesti jakaantuu. Rakenneyksikkö voi olla lausuma, joka puolestaan voi rakenteelliselta kannalta olla lause tai muunlainen kielen yksikkö. Rakenneyksiköt ovat yleensä prosodisia kokonaisuuksia, ts. prosodialla voi osoittaa vuoron jäsentymistä. (» § 1004.)%
622%väitelause%%%%Kielioppi, Lauseoppi%VISK2004: Väitelause eli deklaratiivilause tai deklaratiivimuotoinen lause on modaalinen lausetyyppi, joka kuvaa lähinnä tekoja, tapahtumia ja tiloja. Semanttiselta kannalta väitelause ilmaisee proposition, joka on tosi tai epätosi. Väitelause voi sisältää mitkä tahansa finiittiverbin persoona-, tempus- ja modusvaihtoehdot. Se voi myös edustaa kaikkia syntaktisia erikoislausetyyppejä, ja siinä ovat mahdollisia kaikki sanajärjestysvaihtoehdot. (» § 887.)%
623%välijakso%%%%Keskusteluntutkimus%VISK2004: Välijakso eli välisekvenssi on nimitys yksittäiselle (puheen)vuorolle tai vierusparille, joka on keskustelussa vierusparin etu- ja jälkijäsenen välissä. Välijakso voi esim. mahdollistaa etujäsenä olevaan kysymykseen vastaamisen tai direktiivin noudattamisen: ''Mitä se maksaa? – '''Tää pienempi vai? – Niin.''' – Kuuskymppiä''. (» § 1219.)%
624%välijohtolause%%%%Keskusteluntutkimus%VISK2004: Välijohtolauseeksi sanotaan referoidun aineksen keskellä olevaa johtolausetta, esim. ''Täällä on kylmä, '''lapsi valitti''', lähdetään jo kotiin'' (» § 1481).%
625%välineennimi%%%%Kielioppi, Muoto-oppi%VISK2004: Välineennimeksi kutsutaan verbikantaista substantiivijohdosta, joka tarkoittaa kantaverbinsä ilmaiseman toiminnan välinettä. Keskeisiä johtimia ovat -''in'' (esim. ''palvelin''), -''e'' (''raikaste'') sekä -''(i)ke'' (''painike''). (» § 255–.)%
626%yhdistäminen%%%%Kielioppi, Muoto-oppi%VISK2004: Yhdistäminen on johtamisen ohella toinen keskeinen sananmuodostuskeino. Sanojen yhdistämisen tulos on yhdyssana, esim. ''makaroni + laatikko'' ''makaronilaatikko'' (» § 398–).; Kompositio eli yhdistäminen on sanojen liittämistä toisiinsa yhdeksi sanaksi, yhdyssanaksi (» § 398–).%
627%yhdysjohdin%%%%Kielioppi, Muoto-oppi%VISK2004: Yhdysjohdin on sellainen johdinaines, joka koostuu useammasta joskus itsenäisestikin esiintyvästä johtimesta mutta kokonaisuutena sillä on yksi kiteytynyt tehtävä, esim. verbinjohdin -''ttele''- (''aja-ttele, sinu-ttele'') ja adjektiivinjohdin -''ahtava- ~ -ähtävä''- (''jup-ahtava'') (» § 156).%
628%yhdyslause%%%%Kielioppi, Lauseoppi%VISK2004: Yhdyslause eli kompleksinen lause on kokonaisuus, johon kuuluu useampia lauseita.%
629%yhdysnumeraali%%%%Kielioppi, Muoto-oppi%VISK2004: Yhdysnumeraalit ovat kymmentä suurempaa tarkoittavia moniosaisia numeraali-ilmauksia, joiden rakenneosia ovat peruslukusanat ''yksi – yhdeksän'' ja sana ''toista'', esim. ''kaksitoista'', tai kymmenkantaiset peruslukusanat ''kymmenen, sata, tuhat, miljoona'' jne., esim. ''viisikymmentä, viisituhattakolmesataaneljä'' (» § 780).%
630%yhdysosa%%%%Kielioppi, Muoto-oppi%VISK2004: Yhdysosa on yhdyssanan rakenneosa, esim. sanassa ''makaronilaatikko'' on kaksi yhdysosaa: ''makaroni'' ja ''laatikko'' (» § 403).%
631%yhdysosamuoto%%%%Kielioppi, Muoto-oppi%VISK2004: Yhdysosamuoto (eli casus componens) on yhdyssanan määriteosa, joka ei sellaisenaan esiinny itsenäisenä sananmuotona. Yhdysosamuoto voi olla sanan vartalo, esim. '''''muurahais'''pesä, '''suur'''teos'', tai sisältää lisäainesta, esim. '''''mestaris'''mies, '''jalko'''pää''; '''''asuin'''paikka, '''uima'''-allas''. (» § 416.)%
632%yhdyssana%%%%Kielioppi, Muoto-oppi%VISK2004: Yhdyssana on kahdesta tai useammasta sanasta koostuva kokonaisuus, joka on kielen yksikkönä yksi sana ja myös edustaa tyypillisesti yhtä käsitettä. Kirjoituksessa yhdyssanan osat ovat normin mukaan yhtenä kokonaisuutena ilman sanavälejä, eräissä tapauksissa yhdysviivalla toisiinsa liitettyinä. Yhdyssanatyyppejä ovat määritysyhdyssanat kuten ''lumilinna, hyvännäköinen'' ja summayhdyssanat kuten ''parturi-kampaamo''. (» § 398–.)%
633%yhdysverbi%%%%Kielioppi, Muoto-oppi%VISK2004: Yhdysverbi on yhdyssana, jonka edusosa on verbi, esim. ''allekirjoittaa, keski-ikäistyä, laiminlyödä, ylläpitää''. Yhdysverbeistä on periaatteessa mahdollista muodostaa kaikki verbinmuodot, esim. ''allekirjoittivat, keski-ikäistymme''; ne eivät siis ole pelkästään kiteytyneitä verbinmuotoja kuten sanat ''ohimenevä'' ja ''ohimennen''. (» § 430–.)%
634%yksilöivä adjektiivi%%%%Semantiikka%VISK2004: Yksilöiviä adjektiiveja eli yksilöintiadjektiiveja ovat sellaiset adjektiivit kuin ''ainoa'', superlatiivit kuten ''kaunein, ihanin'' ja järjestysluvut kuten ''ensimmäinen, neljäs''. Yksilöivä adjektiivi ilmaisee, että luonnehdittavalla tarkoitteella on yksiselitteinen asema: se on jossakin suhteessa ainoa, asteikon ääripäässä (superlatiivit) tai tietyssä kohdassa (järjestysluvut). Yksilöivät adjektiivit eivät komparoidu eivätkä saa intensiteettimääritettä (*''ainoampi'', *''hyvin kaunein'', *''erittäin neljäs''); eräät täyteyden astemääritteet ovat mahdollisia, esim. ''melkein paras, lähes ainoa''. (» § 608.)%
635%yksinäislause%%%%Kielioppi, Lauseoppi%VISK2004: Yksinäislause on sellainen lause, joka ei ole osana yhdyslausetta.%
636%yksipersoonainen passiivi%%%%Kielioppi, Lauseoppi%VISK2004: Yksipersoonainen passiivi on nimitys rakenteelle, jossa verbinmuodolla, esim. ''sano'''taan''', puhu'''ttiin''', ei teh'''ty''', olisi vasta'''ttu''''', esitetään tilanne ilmaisematta tekijää tai muutakaan subjektia, esim. ''Suomessa juodaan paljon, Keitä juhliin vielä odotettiin?'' Koska passiivimuodolla ei ole kieliopillista subjektia, muoto ei vaihtele persoonan mukaan. (» § 1313).%
637%yksipersoonainen verbi%%%%Kielioppi, Lauseoppi%VISK2004: Yksipersoonaisiksi sanotaan verbejä, joiden ainoa persoonamuoto on yksikön kolmas: ne eivät taivu persoonassa eivätkä passiivissa. Yksipersoonaisia ovat sellaiset sääverbit, jotka eivät saa subjektia, esim. ''tuulla'', sekä genetiivisubjektin saavat nesessiiviverbit kuten ''täytyä, pitää, tarvita, kannattaa, sopia, passata'' ja ''auttaa'' (esim. ''Meidän täytyy nyt lähteä''). (» § 457.)%
638%yksivartaloisuus%%%%Kielioppi, Muoto-oppi%VISK2004: Yksivartaloinen on sellainen sana, jolla on vain vokaalivartalo eli vokaaliin päättyvä vartalo mutta ei konsonanttivartaloa eli konsonanttiin päättyvää vartaloa, esim. ''hassu: '''hassu'''n, '''hassu'''a''. Vartalossa voi kyllä olla äännevaihteluita, esim. ''joki : '''joe'''n, '''joke'''a''. Vrt. kaksivartaloisuus (» § 55).%
639%yleisgeminaatio%%%%Fonologia%VISK2004: Yleisgeminaatio on nimitys monissa murteissa esiintyvälle ilmiölle, jossa yleiskielen painollisen lyhyen tavun jälkeistä yksinäiskonsonanttia vastaa geminaattakonsonantti, kun seuraavana on pitkä vokaali tai diftongi, esim. ''tullee, puttoo'' ‘putoaa’, ''pimmeisiin'' (» § 29). Vrt. erikoisgeminaatio.%
640%yleiskonjunktio%%%%Kielioppi, Lauseoppi%VISK2004: Yleiskonjunktio on nimitys konjunktiolle ''että'' (puhutussa kielessä myös ''et''), joka esiintyy tyypillisesti alisteisen lauseen rajan merkkinä; sillä ei ole samalla tavalla omaa merkitystä kuin adverbiaali- ja rinnastuskonjunktioilla (» § 819).%
641%yleismerkityksinen substantiivi%%%%Semantiikka%VISK2004: Yleismerkityksisiksi kutsutaan substantiiveja, jotka ovat merkitykseltään niin yleisluonteisia, että ne yleensä edellyttävät jonkinlaista määritettä, esim. ''Olemme hankalassa ~ eri '''asemassa''''' (vrt. ''?Olemme asemassa''), ''Pelastuin viime ~ sillä '''hetkellä''''' (vrt. ''?Pelastuin hetkellä''). Tällaisia ovat esim. temporaaliset substantiivit kuten ''aika, hetki, kausi, vaihe'' ja tapaa, tilaa tai suhdetta ilmaisevat substantiivit kuten ''aste, luokka, sivu, edellytys, suunta, sivu, yhteys''. Määritteettöminä tällaiset substantiivit esiintyvät lähinnä silloin, kun niillä viitataan johonkin jo mainittuun, esim. ''Asia on edelleen ajankohtainen, Tapa ärsytti minua''. (» § 566.)%
642%yleisnimi%%%%Sanasto%VISK2004: Yleisnimi eli lajinimi (appellatiivi) on – erisnimen vastakohtana – substantiivi, joka ilmaisee esineen, olion tms. lajin tai luokan, esim. ''auto, tyttö, astiasto, varpunen, kahvi, rauha, työttömyys, rakkaus, häät, juokseminen'' (» § 553).%
643%ymmärrystarjokas%%%%Keskusteluntutkimus%VISK2004: Ymmärrystarjokas on nimitys tehtävältään kysyvälle lausumalle, jonka avulla kuulija tarjoaa vahvistettavaksi oman tulkintansa tai päätelmänsä puhekumppanin edeltävästä vuorosta. Ymmärrystarjokkaana toimiva lausuma on tyypillisesti väitelause tai yksittäinen sana tai lauseke, johon voi liittyä partikkeleita, esim. A: ''No meinaatko sinä oikeen lähtee sinne lenkille?'' B: ''No en nyt oikein tiijjä''. A: '''''Siis et lähe, vai?''''' (» § 1207.)%
644%ärsyke%%%%Semantiikka%VISK2004: Ärsyke on nimitys semanttiselle roolille, jota edustaa tunneverbien yhteydessä tunteen aiheuttava ilmiö tai olio, esim. ''Minua harmittaa '''tuollainen käytös''', Lapsi pelästyi '''koiraa'''''. Toinen tunneverbien kuvauksessa käytetty rooli on kokija. (» § 465.)%
645%äännejärjestelmä%%%%Fonologia%VISK2004: Äännejärjestelmä koostuu äänteistä ja niiden välisistä suhteista. Äännejärjestelmän abstrakteja äänneyksikköjä kutsutaan foneemeiksi.%
